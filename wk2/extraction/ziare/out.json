[
{"text": "<p>Victor Pițurcă și fiica sa, Claudia, au fost citați de procurorii DIICOT Craiova pentru a da explicații într-un dosar de constituire a unui grup infracțional organizat și deturnarea licitațiilor publice. Implicat este și Cristi-Șpak Boldici, finul lui Victor Pițurcă.</p> <p>Cum a ajuns la Craiova, Victor Pițurcă a intrat în sediul DIICOT, unde era așteptat de către procurorul care instrumentează dosarul legat de modul în care a fost scos la licitație stadionul Extensiv din Craiova. </p> <p>O poveste care demonstrează, spun anchetatorii, cum procedează rechinii imobiliari atunci când doresc să pună mâna pe ceva de valoare. </p> <p>Iar stadionul Extensiv din Craiova, mai bine spus terenul pe care a fost construit acesta, chiar lângă parcul Nicolae Romanescu, într-o zonă cu mult potențial economic, poate reprezenta o cifră de afaceri cu multe zerouri.</p> <p>Nu multe zerouri se regăsesc la licitație, însă, iar jongleriile financiare care s-au făcut atunci când s-a adjudecat baza sportivă pot fi sesizate chiar și de cei care sunt mai puțin experți în domeniu. </p> <p>Pe scurt, potrivit DIIICOT, un om de afaceri din Craiova a reușit să achiziționeze terenul cu 60 de euro/mp, în condițiile în care prețul în zona respectivă se ridică la cel puțin 200 de euro/ mp. Nu putea să facă asta singur, așa că a apelat la mai multe firme, printre care și cea administrată de Cristi Șpak Boldici și Claudia Pițurcă, finul, respectiv fiica fostului selecționer.</p> <p>Firma celor doi a părut interesată de achiziționarea terenului. Reprezentanții societății au cumpărat caietul de sarcini, au și plătit garanția impusă prin lege, dar exact în dimineața zilei în care urma să aibă loc licitația, întâmplător sau nu, s-au răzgândit și au ieșit din joc. La licitație a renunțat și o altă firmă care, mai puțin întâmplător de data aceasta, spun procurorii, ar fi virat în contul lui Șpak exact în aceeași zi aproximativ 235.000 de euro, bani ce ar reprezenta „ajutorul“ acordat în toată această afacere.</p> <p>Victor Pițurcă a ieșit din sediul DIICOT după aproximativ o oră și jumătate. </p> <p><i>„M-au întrebat despre această licitație, am fost audiat ca martor, am spus că nu am nimic în comun cu această licitație. Implicația mea a fost ca și la București. Din banii mei s-a cumpărat caietul de sarcini, fiica mea nu are nicio implicare. Fiica mea este, e adevărat, pe firmă ca și administrator, dar totul face soțul ei. Am fost întrebat dacă îi cunosc pe cei care au participat la licitație, am spus că habar nu am cine sunt</i>\", a declarat Victor Pițurcă. </p> <p>Fostul selecționer a vorbit și despre dosarul Romarm de la București. </p> <p><i>„M-am simțit umilit la București. Să nu ai nici cea mai mică implicare și să se întâmple ce s-a întâmplat. Vedem ce va fi în continuare, dar cei care au făcut lucrul ăsta ar trebui într-un fel sau altul să plătească</i>\", a mai spus Pițurcă.</p> <p>Până în prezent, procurorii DIICOT au dispus în acest dosar urmărirea penală împotriva a nouă persoane, printre care se află și finul lui Victor Pițurcă, adică asociatul fiicei acestuia.</p>"},
{"text": "<p>PSD a anunțat că liderii Coaliției au hotârât înființarea unui grup de lucru pentru transpunerea în lege a recomandărilor Băncii Mondiale și Comisiei Europene privind pensiile speciale.</p> <p>„<i>Conducerea\nCoaliției a decis constituirea unui grup de lucru pentru formularea unui set de\namendamente la proiectul de lege privind pensiile speciale, care să reflecte\nrecomandările finale ale Băncii Mondiale și Comisiei Europene. Grupul de lucru va include\ntoți miniștrii care gestionează în prezent pensiile de serviciu</i>”, precizează Biroul de presă al PSD într-un comunicat de presă. </p> <p>„<i>Obiectivele principale\nale grupului de lucru sunt reducerea ponderii în PIB a costurilor cu pensiile\nspeciale, asigurarea echității în raport cu pensiile din sistemul contributiv\nși îndeplinirea angajamentelor asumate de România în Planul Național de\nRedresare și Reziliență, astfel încât țara noastră să poată absorbi toate\nfondurile europene disponibile în acest program”</i>, mai arată social-democrații. </p> <p> Noile reglementări vor\nurmări transpunerea următoarelor principii, potrivit PSD: „<i>Vârsta de pensionare a\nbeneficiarilor de pensii de serviciu va crește treptat până la nivelul stabilit\nîn sistemul contributiv; Nicio pensie de serviciu\nnu va fi mai mare decât salariul din perioada de activitate; Pensia de serviciu se va\nacorda doar celor care au îndeplinit cel puțin 20 de ani de activitate în\nprofesiile pentru care e prevăzut acest beneficiu; Restrângerea condițiilor\nde pensionare anticipată pentru beneficiarii de pensii de serviciu, astfel\nîncât situațiile de acest gen sa fie cu totul excepționale”, </i>mai explică sursa citată. </p> <p>Coaliția aflată la putere nu este scoasă din ritmul\nlent cu care vrea să ducă la capăt reforma pensiilor speciale nici de ultimele\ndate primite de la Banca Mondială, fiind pasată responsabilitatea de la o\ninstituție la alta.  </p> <p>Coaliția a primit raportul Băncii Mondiale în ceea ce\nprivește modul cum ar trebui să abordeze problematica reformei pensiilor\nspeciale, fiind înaintate mai multe scenarii, însă nici acest lucru nu\nimpulsionează majoritatea parlamentară să accelereze ritmul din legislativ.\nPotrivit informațiilor obținute de „Adevărul” de la liderii Coaliției din\nParlament, până la jumătatea săptămânii următoare, așadar în jurul datei de 8-10\nmartie, ar urma ca specialiștii Coaliției, în funcție de aprobarea primită pe\nlinie politică, să decidă care ar urma să fie forma care să treacă de Senat.\nÎnaintarea în plenul Senatului, prim for în cazul acestui proiect de lege, ar\nurma să fie spre jumătatea lunii martie, potrivit informațiilor „Adevărul”. În\ncelălalt for, cel mai probabil proiectul de lege va trece mult mai repede, dacă\nliderii Coaliției decid să nu mai accepte amendarea și la Cameră.</p> <p>Președintele Comisiei juridice din Senat, Constantin\nNiculescu-Țâgârlaș, a punctat că așteaptă unele clarificări finale de la\nGuvern, dat fiind că structura pe care o conduce e comisie raportoare. „Urmează\nsă fie procesat de comisie un răspuns pe care va veni de la Guvern în urma\nraportului Băncii Mondiale”, a precizat șeful Comisiei juridice. De asemenea,\nsenatorul PNL a subliniat că vor trebui făcute unele făcute corelări și să fie\npurtate discuțiile și cu mai multe asociații, pentru că sunt foarte multe\namendamente de la corpul diplomatic, magistrați etc.</p> <p>Lucrările sunt blocate și la Comisia de buget-finanțe\ndin Senat, structură care trebuie să dea avizul, și care așteaptă ca Ministerul\nMuncii să ofere date despre modul cum ar urma să fie diminuate costurile cu\npensiile pe categoriile socio-profesionale din proiectul de lege. Ori,\nministrul Marius Budăi e cel care a anunțat în mai multe intervenții la TV, că\nel nu cunoaște aceste sume, dar nici detalii despre categorii precum apărarea\nși ordinea publică sau cei din domeniul justiției. „Este o chestiune care trebuie\ndiscutată în Guvern, pentru că Ministerul Muncii nu este specialist nici în apărare\nși ordine publică, nici în reforma justiției”, a precizat Budăi pentru PRO TV.</p> <p>Coaliția nu va putea conta pe aportul lui Marius Budăi\nla eforturile de stabilire a unei forme apropiate de cea finală a reformei\npensiilor speciale, în condițiile în care în perioada 27 februarie - 2 martie\nministrul este plecat într-o vizită de lucru în Spania. Colegul său de Guvern,\nAdrian Câciu, a vorbit de aprobarea legii până la sfârșitul lunii martie. </p>"},
{"text": "<p>Din perspectiva teoretică\nasumată în prima parte a analizei (vezi <a href=\"https://adevarul.ro/blogurile-adevarul/declinul-occidentului-un-exercitiu-de-aritmetica-2243602.html\">aici</a>),\nInvestițiile Străine Directe (ISD) <i>sporesc</i>\n– mai mult sau mai puțin – bunăstarea statelor Lumii și a cetățenilor lor.</p> <p> Potrivit definiției-standard a OECD: „ISD promovează\nlegăturile economice stabile și durabile dintre state… Într-un <i>cadru politic adecvat</i>, ISD contribuie în\nstatele-gazdă la dezvoltarea întreprinderilor autohtone, promovează comerțul\ninternațional prin accesul la piețe, transferul de tehnologii și de <i>know-how</i>. Pe lângă efectele lor directe,\nISD dezvoltă piețele muncii și financiare, influențând și alte dimensiuni ale\nperformanței economice prin <i>efectele lor\nde revărsare</i> (<i>spillover effects</i>)”\n(s.m.) Sursa: <a href=\"https://www.oecd.org/daf/inv/investmentstatisticsandanalysis/40193734.pdf\" rel=\"nofollow\">OECD,\n2008, p. 20</a>. </p> <p>Liberalizarea economică și politică din ultimele trei\ndecenii – în forme și grade\nvariabile între diferitele state ale Lumii – dincolo de orice retorică politică\n<i>pro</i> sau <i>contra</i> – este atestată de magnitudinea fără niciun precendent\nistoric a circulației capitalului global. </p> <p>Date despre Investițiile\nDirecte (ID) referitoare la UE ca întreg sunt publicate de Eurostat (în moneda\neuro, pentru anul 2020). (Precum\nse vede, Eurostat, ca și FMI, nu le mai numesc „străine”, fără îndoială pentru\na estompa tenta xenofobă indezirabilă). După acest indicator, statele Lumii se\nprezintă, în ordine descrescătoare, astfel: \n</p> <p>1. <b>UE27:\n  </b></p> <p>ID <i>primite</i>:\n  13,461 trilioane euro – ceea ce o\n  face, de departe, cea mai mare destinatară \n  (beneficiară) de ID din Lume,</p> <p>2. urmată de <b>SUA</b>\n  (date publicate de FMI pentru anul 2021, în dolari americani): </p> <p>ID <i>primite</i>:\n  4,977 trilioane, cei mai mari investitori după statul de proveniență („topul\n  celor cinci state”) fiind: Japonia: 690,022 miliarde, Țările de Jos: 629,523\n  miliarde, Canada: 527,896 miliarde, UK: 512,431 miliarde, Germania: 403,646\n  miliarde.</p> <p>ID <i>trimise</i>:\n  6,489 trilioane, „topul celor cinci state” destinatare fiind: UK: 1,005\n  trilioane, Țările de Jos: 885,305 miliarde, Luxemburg: 715,591miliarde,\n  Irlanda: 556,599 miliarde, Canada: 406,356 miliarde.  </p> <p>3. <b>China:</b></p> <p>ID primite: 3,577 trilioane, din Hong\n  Kong: 1,945 trilioane, Insulele Virgine Britanice: 446,235 miliarde, Japonia:\n  211,808 miliarde, Singapore: 168,907 miliarde, Germania: 97,180 miliarde.</p> <p>ID trimise: 2,785 trilioane, către\n  Hong Kong: 1,549 trilioane, Insulele Virgine Britanice: 447,477 miliarde,\n  Insulele Cayman: 229,525 miliarde, SUA: 77,172 miliarde, Singapore: 67,202\n  miliarde.</p> <p>4. <b>UK:</b></p> <p>ID primite: 2,612 trilioane, din SUA: 827,063 miliarde, Jersey: 204,801\n  miliarde, Țările de Jos: 170,148 miliarde, Belgia: 166,539 miliarde,\n  Luxemburg: 154,342 miliarde.</p> <p>ID trimise: 2,159 trilioane, către SUA: 626,513 miliarde, Țările de Jos:\n  204,327 miliarde, Luxemburg: 134,911 miliarde, Spania: 122,166 miliarde,\n  Franța: 115,823 miliarde.</p> <p>5. <b>India:</b></p> <p>ID primite (<i>în miliarde dolari SUA</i>): 666,175, din Mauritius: 109,505, SUA:\n  108,607, Singapore: 102,852, UK: 80,406, Țările de Jos: 63,671.</p> <p>ID trimise: 106,398, către Singapore:\n  24,963, SUA: 14,517, Țările de Jos: 13,224, Mauritius: 10,979, UK:\n  9,216.   </p> <p>6. <b>Rusia:</b></p> <p>ID primite: 519,854, din Cipru:\n  173,295, Bermuda: 62,347 UK: 39,295, Țările de Jos: 34,838, Bahamas: 24,920.</p> <p>ID trimise: 396,776, către Cipru:\n  215,823, Austria: 26,051, Țările de Jos: 23,570, Elveția: 21,165, Jersey:\n  20,401.   </p> <p>7. <b>Brazilia:\n  </b></p> <p>ID primite: 517,420, din SUA: 112,039, Țările de Jos: 111,304,\n  Luxemburg: 52,358, Spania: 45,369, Franța: 28,539.</p> <p>ID trimise: 295,905, către Insulele Virgine Britanice: 69,424, Bahamas:\n  60,898, Insulele Cayman: 59,387, Luxemburg: 19,356, SUA: 18,863.</p> <p>8. <b>Indonezia: </b></p> <p>ID primite: 259,884, din\n  Singapore: 71,061, SUA: 30,335, Japonia: 26,571, Țările de Jos: 23,889, Hong\n  Kong: 15,897.</p> <p>ID trimise: 95,678, către Singapore:\n  39,702, Franța: 21,912, China: 18,539, Insulele Cayman: 3,467, Insulele\n  Virgine Britanice: 2,944.</p> <p>9. <b>Japonia:</b></p> <p>ID primite: 237,794, din SUA: 67,618, Franța: 25,524, Singapore: 25,489,\n  Hong Kong: 21,324, Țările de Jos: 18,211.</p> <p>ID trimise: 1,886 trilioane, către (în mld.): SUA: 653,253, UK: 150,088,\n  China: 143,045, Țările de Jos: 121,532, Singapore: 104,17. </p> <p>10. <b>Turcia:</b></p> <p>ID primite: 74,344, din Macedonia de Nord: 11,647, Qatar: 10,527,\n  Germania; 6,799, UK: 4,816, Azerbaidjan: 4,184.</p> <p>ID trimise: 51,487, către Macedonia de Nord: 20,715, UK: 4,152, Germania:\n  2,859, SUA: 2,478, Austria: 2,112.</p> <p>Sursele: <a href=\"https://ec.europa.eu/eurostat/databrowser/view/BOP_FDI6_POS/default/table?lang=en&amp;category=bop_6.bop_fdi6\" rel=\"nofollow\">Eurostat,\nEU direct investment positions by country</a>...; <a href=\"https://data.imf.org/?sk=40313609-F037-48C1-84B1-E1F1CE54D6D5&amp;sId=1482331048410\" rel=\"nofollow\">IMF,\nCoordinated Direct Investment Survey - CDIS</a>.</p> <p>Date referitoare la statele membre ale UE sunt publicate\nde Eurostat (în moneda euro, pentru anul 2020): </p> <p>1. ID primite:</p> <p><i>în trilioane euro</i>: Țările de Jos: 3,677, Luxemburg: 2,969, Irlanda:\n  1,097.</p> <p>2. <i>în sute de miliarde euro</i>: Germania: 920,789, Franța: 785,430, Spania: 705,493,\n  Belgia: 503,013, Cipru: 388,815, Italia: 382,427, Suedia: 337,801, <b>Ungaria: 280,543</b>, Polonia: 206,314,\n  Malta: 196,168, Austria: 166,458, Cehia: 153,847, Portugalia: 150,114,\n  Danemarca: 130,474.</p> <p>3. <i>în zeci de miliarde euro</i>: <b>România:\n  90,793</b>, Finlanda: 73,758, Slovacia (2018): 51,042, Bulgaria: 48,184,\n  Grecia (2018): 30,439, Estonia: 28,122, Croația: 24,334, Lituania: 23,938,\n  Letonia: 16,727, Slovenia: 16,566. </p> <p>4. ID trimise:</p> <p><i>în miliarde euro</i>: Franța: 40,282, Spania: 30,661, Germania: 30,599,\n  Suedia: 20,999, Belgia: 9,270, Danemarca: 7,773, Finlanda: 5,133, Cehia:\n  2,757, Lituania: 2,516, Portugalia: 2,154, Polonia: 1,163.</p> <p>5 <i>în milioane euro</i>: Slovenia: 446,1, Grecia: 403,8 (date din 2018),\n  Cipru: 224, Croația: 206,1, Estonia: 192,4, Bulgaria: 156,3, <b>România: 46,5</b>, Slovacia: 38,7 (date\n  din 2019). </p> <p>Sursele: <a href=\"https://ec.europa.eu/eurostat/databrowser/view/BOP_FDI6_POS/default/table?lang=en&amp;category=bop_6.bop_fdi6\" rel=\"nofollow\">Eurostat,\nEU direct investment positions by country</a>..., 2020); și <a href=\"https://ec.europa.eu/eurostat/databrowser/view/BOP_FDI6_FLOW/default/table?lang=en&amp;category=bop_6.bop_fdi6\" rel=\"nofollow\">Eurostat\nEU direct investment flows, by country...</a>, 2020.</p> <p>Dar pentru a înlătura încă o formă de <i>comparaison n’est pas raison</i> – date fiind diferențele atât de mari între state\nîn ceea ce privește populația și PIB-ul pe locuitor –, se cuvine să fie\nadăugată și examinată contribuția ID primite <i>ca procent din PIB-ul anual al fiecăruit stat</i>. </p> <p>După datele publicate de OECD pentru anul 2021,\ncontribuția ID primite la realizarea PIB-ului anual al statelor Lumii este\nurmătoarea:</p> <p>Față de media mondială de 48%, media statelor UE 27: 63%, media statelor\n  OECD: 56% și media statelor G20: 38%,</p> <p>există state ca beneficiază <i>mai\n  mult</i>: UK: 82%, SUA: 59%, Brazilia: 37%,</p> <p>și state care beneficiază <i>mult mai\n  puțin</i>: Rusia: 28%, Indonezia: 22%, China: 21%, Turcia: 17%, India: 16%,\n  14%, Japonia: 5%. </p> <p>Sursa: <a href=\"https://www.oecd.org/investment/mne/investmentnews.htm\" rel=\"nofollow\">OECD, FDI inward\nposition (% GDP</a>.</p> <p>Iar potrivit datelor publicate de Eurostat pentru anul\n2017, situația statelor membre se prezintă astfel:</p> <p>state care beneficiază <i>cel mai mult</i>\n  de contribuția ID primite (ca procent din PIB-ul anual: Luxemburg: 6.004%,\n  Malta: 1.523% Cipru: 989% Țările de Jos: 566%, Irlanda: 253%, <b>Ungaria: 165,9%</b>, Belgia: 111%,</p> <p>state care beneficiază <i>mai puțin</i>:\n  Estonia: 84,4%, Bulgaria: 82,0%, Cehia: 65,1%, Suedia: 62,3%, Portugalia:\n  61,5%, Croația: 57,4%, Austria: 55,5%, Letonia: 54,0%, Slovacia: 54,9%,</p> <p>și <i>mult mai puțin</i>: Spania:\n  45,3%, Danemarca: 43,8%, Polonia: 42,9%, <b>România:\n  40,4%</b>, Lituania: 35,1%, Finlanda: 32,8%, Franța: 31,8%, Slovenia: 31,8%,\n  Germania: 24,2%, Italia: 20,3%, Grecia: 15,3%. </p> <p>Sursa: <a href=\"https://ec.europa.eu/eurostat/databrowser/view/TEC00105/default/table?lang=en&amp;category=bop_6.bop_fdi6\" rel=\"nofollow\">Eurostat,\nInward FDI stocks in % of GDP</a>.</p> <p><b>Concluzii</b></p> <p>Orice producție (și, de\naici, orice bunăstare) presupune în mod necesar întâlnirea <i>factorilor săi principali: capitalul + forța de muncă</i>. Acest raport\nelementar nu a fost bine înțeles de socialiști și de populiști nici până în\nprezent. Ei continuă să susțină în mod unilateral și demagogic ideea potrivit\ncăreia „clasa muncitoare” sau „poporul” ar putea produce propria bunăstare fără\ncapital, autohton și mai ales străin. Pentru a parafraza titlul unei cărți a\nmarelui economist austriac Friedrich A. von Hayek, aceasta a fost – și a rămas\n– „vanitatea lor fatală” (<a href=\"https://www.mises.at/static/literatur/Buch/hayek-the-fatal-conceit.pdf\" rel=\"nofollow\">The\nFatal Conceit, 1988</a>).  </p> <p>Cu mult timp în urmă, Adam\nSmith a descris cu o deosebită acuratețe acest raport fundamental: „Industria generală a societății nu poate\ndepăși niciodată capitalul de care dispune societatea”, argumenta el. „După cum\nnumărul de lucrători care pot fi menținuți de orice persoană particulară este\nproporțional cu capitalul său, tot astfel numărul tuturor angajaților dintr-o\nsocietate trebuie să fie proporțional cu capitalul total al acelei societăți,\nneputând niciodată depăși această proporție” (<a href=\"https://www.marxists.org/reference/archive/smith-adam/works/wealth-of-nations/index.htm\" rel=\"nofollow\">Adam\nSmith, <i>op. cit</i></a>).</p> <p>„Ideile au consecințe”, spunea Lordul John M.\nKeynes. Și ideile politice greșite au consecințe dăunătoare asupra societății\nca întreg. Strigătul autarhist, național-comunist: „Noi nu ne vindem Țara!”,\ncare a străbătut primul deceniu post-decembrist și reverberează puternic până\nîn prezent, a făcut astfel încât România să se afle printre statele UE cu cele\nmai puține ID de capital. Pentru comparație, România „liberală” a atras, după\ncifrele aferente anului 2020, ID în valoare de <b>90,793</b> miliarde euro (reprezentând <b>40,4%</b> din PIB-ul său anual); în timp ce Ungaria „naționalistă”, un\nstat cu o populație și o suprafață de aprox. ½ față de ale României, a atras ID\nîn valoare de <b>280,543</b> miliarde de\neuro (reprezentând <b>165,9%</b> din PIB-ul\nsău anual), adică de peste<b> 6 ori mai\nmult</b> (V. <b>Tabelele nr. 2 și 4</b>).\nAceastă comparație aritmetică simplă arată cât de greșite pot fi unele idei;\ndar și cât de înșelătoare și de dăunătoare poate fi uneori retorica politică\nactuală. Spre ilustrare stau diferențele enorme\nîntre proporțiile actuale ale migrației forței de muncă (15-64 ani) în căutarea\ncapitalului. Din România: <b>19,4%</b>\n(2,280 milioane), de departe cea mai mare din UE; din Ungaria: <b>4,5%</b> (300 de mii) (Sursa: Eurostat, <a href=\"https://ec.europa.eu/eurostat/databrowser/view/lfst_lmbpcita/default/table?lang=en\" rel=\"nofollow\">aici</a>\nși <a href=\"https://ec.europa.eu/eurostat/statistics-explained/index.php?title=Archive:EU_citizens_living_in_another_Member_State_-_statistical_overview&amp;direction=next&amp;oldid=541173\" rel=\"nofollow\">aici</a>).\n</p> <p>Datele despre ID (primite și trimise, măsurate în termeni\nabsoluți și relativi) sunt deosebit de semnificative prin ele însele întrucât\nindică în mod direct natura regimurilor economice, determinate politic, din\ndiferite state ale Lumii, caracterul lor „deschis” (sau liberal) sau,\ndimpotrivă, „închis” (sau autarhic), în grade variabile. După datele\nprezentate, UE și SUA, de exemplu, sunt statele cele mai liberale economic din\nLume, urmate îndeaproape de China, care nu este și un regim politic liberal.\nPrin contrast, Rusia, un regim politic autocratic, are și un regim economic\nrelativ autarhic, prin ID atât de reduse (în termeni absoluți) pe care este\ndispusă să le primească. </p> <p>În general, datele statistice interpretate în mod corect\ndau un sens măsurabil, cu totul intuitiv, corelațiilor elementare uzuale în\nștiințele politice actuale: <i>între\ndemocrație politică și liberalism economic </i>vs.<i> autocrație politică și autarhie economică – și bunăstarea generală a\ncetățenilor, standardul ultim de evaluare a „bunătății” statelor Lumii</i>.</p> <p>(Va urma)</p> <p><b><i>Articol de Dr. Cristian-Ion Popa</i></b><i>, secretar ştiinţific al\nISPRI „Ion I. C. Brătianu” al Academiei Române.</i></p>"},
{"text": "<p><i>„După un an de lupte brutale, în care mii de vieți au fost pierdute, infrastructura civilă distrusă și iar pagubele sunt incredibile, războiul pare să fi a ajuns într-un impas. Niciuna dintre părți nu va accepta un acord negociat. Pe câmpul de luptă, armatele se bat pentru mici fâșii de teritoriu, cu un cost teribil. Amenințarea escaladării nucleare plutește în aer“.</i></p> <p>Asta nu este descrierea <a href=\"https://adevarul.ro/stiri-externe/europa/speranta-de-viata-este-de-patru-ore-un-fost-2245457.html\">războiului</a> din Ucraina de astăzi; este descrierea situației războiului din  Peninsula Coreeană în 1951. Nu există două războaie exact la fel, desigur. Dar în lunga istorie a măcelului, un război se aseamănă cu actuala baie de sânge din Ucraina: războiul din Coreea din 1950-1953, unde sud-coreenii și aliații lor, în frunte cu Statele Unite, s-au luptat împotriva împotriva trupelor nord-coreene și chineze, susținute de Uniunea Sovietică. Există tot felul de lecții de învățat din acest conflict. Dar cel mai important ar putea fi cum s-a terminat, scrie Serghei Radcenko, istoric al Războiului Rece, în The Times.</p> <p>În Ucraina, <a href=\"https://adevarul.ro/stiri-externe/europa/trei-mari-puteri-din-nato-vor-sa-propuna-ucrainei-2245469.html\">încheierea</a> războiului pare departe. Pentru Rusia, victoria ar presupune cel mai probabil acapararea teritoriului ucrainean care pretinde ca fiind al său. Pentru Ucraina, nimic mai puțin decât alungarea trupelor ruse din țară – inclusiv din Crimeea – nu va fi suficient. Niciuna dintre părți nu este interesată de negocieri și este greu de văzut cum s-ar ajunge la un acord de pace.</p> <p>În Coreea, situația a fost similară: nici nord-coreenii, nici sud-coreenii, nici sponsorii lor nu s-au grăbit să pună capăt războiului. Însă conflictul – care s-a soldat cu până la trei milioane de vieți și a distrus orașe întregi – a scăzut treptat, ducând la o încetare a focului și o divizare temporară a Peninsulei Coreene care s-a dovedit mai durabilă decât și-ar fi putut imagina oricine la acea vreme. În cele din urmă, un război în impas s-a dovedit preferabil alternativelor.</p> <p>Decizia de a începe războiul din Coreea a fost luată de un singur om: Iosif Stalin, liderul Uniunii Sovietice. După ce a respins inițial cererile dictatorului din Coreea de Nord, Kim Il Sung, de a invada Sudul, Stalin s-a răzgândit în ianuarie 1950. Motivele au fost duble. În primul rând, odată cu încheierea iminentă a Tratatului de alianță chino-sovietic, care avea să fie semnat la Moscova la 14 februarie 1950, Stalin știa că poate conta pe chinezii să participe la război, dacă era necesar.</p> <p>În al doilea rând, și de importanță potențial mai mare, au fost semnalele înșelătoare din partea Statelor Unite. Principala a fost celebra declarație a secretarului de stat Dean Acheson din 12 ianuarie 1950, care excludea Coreea din „perimetrul defensiv” al Americii. Combinat cu informațiile interceptate, a fost suficient pentru a-l asigura pe Stalin – greșit, după cum s-a dovedit – că Statele Unite nu vor interveni în Coreea.</p> <p>Având undă verde pentru a invada, forțele nord-coreene au traversat paralela 38 pe 25 iunie 1950, cucerind în curând Seulul și înaintând într-o măsură care s-ar fi putut termina cu capturarea întregii Corei. Dar o intervenție decisivă a Statelor Unite, sub steagul Națiunilor Unite, a adus pierderi în rândurile nord-coreene și a inversat cursul războiului. La sfârșitul lui septembrie 1950, generalul Douglas MacArthur, responsabil cu efortul de război al Occidentului, a luat decizia de a trece în Coreea de Nord, cu scopul de a elibera jumătatea de nord a țării.</p> <p>Urmărind aceste evoluții de departe, Stalin i-a îndemnat pe chinezi să se alăture luptei. După câteva ezitări inițiale, Mao Zedong, a cărui victorie comunistă în China venise cu un an înainte, a fost de acord. Chinezii au început să treacă în secret în Coreea de Nord la sfârșitul lui octombrie 1950. Războiul a intrat într-o nouă etapă sângeroasă.</p> <p>Inițial, „voluntarii poporului” chinez (cum au fost numite aceste trupe chineze) au obținut victorii impresionante, împingând forțele Națiunilor Unite la sud de paralela 38 și recucerind Seulul. Dar impulsul lor nu a durat. Afectată de dificultăți logistice și de bombardamentele americane, ofensiva a încetat până în mai 1951. Dar nici americanii nu au reușit să facă prea multe progrese în lunile care au urmat. Deși cele două părți au purtat mai multe bătălii între 1951 și 1953, războiul practic a stagnat.</p> <p>În vara anului 1951 era clar că războiul nu se duce nicăieri, dar au mai durat doi ani - punctați de un baraj de artilerie letal peste linia de control și lupte intermitente - înainte ca luptele să se încheie. Între timp, zeci de mii de oameni au fost uciși, iar bombardarea pe scară largă asupra barajelor hidroelectrice din Coreea de Nord de către SUA, a dus la întreruperi complete de electricitate în Nord.</p> <p>Motivul aparent al întârzierii a fost că mulți prizonieri de război chinezi și nord-coreeni nu și-au arătat interesul să fie schimbați, preferând să rămână la inamic. Dar adevărata problemă a fost reticența lui Stalin de a accepta o încetare a focului. „Nu cred că trebuie să accelerați războiul din Coreea”, i-a scris el lui Mao în iunie 1951. „Un război prelungit, în primul rând, le permite trupelor chineze să-și perfecționeze abilitățile moderne de luptă pe câmpul de luptă și, în al doilea rând, zguduie regimul lui Truman în America și subminează prestigiul forțelor anglo-americane”.</p> <p>Dictatorul a fost perfect fericit să lase războiul să continue. La urma urmei, chinezii, coreenii și americanii dădeau cel mai mare număr de morții. Abia odată cu moartea lui Stalin, în martie 1953, liderii sovietici au reconsiderat întreaga situație și și-au îndemnat aliații spre un acord. Acordul de armistițiu a fost semnat în micul sat Panmunjom la 27 iulie 1953. A fost, în mod esențial, o încetare a focului. Nu a existat nici un tratat de pace, nici un acord negociat. Tehnic, războiul este încă înghețat, neterminat.</p> <p>Chiar și așa, a urmat o pace incertă și, în mod curios, a ținut. Există indicii că Kim Il Sung s-a gândit la o altă invadare a Coreei de Sud la sfârșitul anilor 1960, când Statele Unite, care se confruntau cu înfrângerea în Vietnam, păreau mai puțin pregătite pentru un nou război în Coreea. Dar nici chinezii, nici sovieticii nu erau entuziaști. Alianța chino-sovietică se prăbușise de mult, iar camarazii de odinioară au purtat chiar un scurt război la frontiera lor în dispută în 1969. În anii 1970, Coreea de Nord a început să rămână substanțial în urmă în competiția economică cu Sudul. Unificarea, dacă ar fi venit, ar fi putut fi doar în condițiile Seulului.</p> <p>La șaptezeci de ani după armistițiul coreean, dinastia Kim încă conduce Nordul. Regimul dictatorial, acum înarmat cu arme nucleare, este susținut în continuare de China și Rusia și, la rândul său, i-a ajutat pe ruși în războiul din Ucraina furnizând muniție. Xi Jinping probabil nu vrea să vadă că acest război se prelungește la infinit. Cu siguranță ar fi foarte fericit cu o încetare a focului.</p> <p>Aceasta poate fi, de fapt, soluția preferată în alte zone - cu siguranță în sudul global, care nu vede nimic de câștigat din conflict, dar și prin unele capitale din Occident. Părțile care se opun cel mai clar ideii sunt cele care luptă pe teren: rușii și ucrainenii. Pentru Ucraina, r\\care luptă cu o forță de invadare care revendică aproape un sfert din teritoriul său, o astfel de poziție este de înțeles.</p> <p>Cu toate acestea, dacă niciuna dintre părți nu realizează câștiguri semnificative în lunile următoare, conflictul s-ar putea îndrepta spre o încetare a focului. Ucrainenii, deși poate nu și-au recuperat pe deplin teritoriile, vor fi respins un inamic agresiv. Rușii, la rândul lor, își pot deghiza înfrângerea strategică ca o victorie tactică. Conflictul va fi înghețat, un rezultat departe de a fi ideal, scrie autorul.</p>"},
{"text": "<p>Din\nnefericire, iar se întâmplă. Previzibil. Inevitabil. În firescul prezenței\ndiplomației românești care astfel prestează, de altfel cu voioșie pe banii\nnațiunii indiferente, primind, în momentele în care chiar are nevoie de ceva,\nun răspuns de total dezinteres din partea colegilor din UE.</p> <p>Asta\ne, atâta știm să facem. Atâția prieteni reali avem în jocurile de putere reale,\nne rămân prezențele înalte și solemne la tanțavaiurile cu șampanie și\nfursecuri, delectându-ne cu vorbele frumoase și promisiunile de rigoare, bune\ndoar pentru a fi repetate în fața presei autohtone obligată să preia\nevenimentul din considerațiuni de oportunitate financiară și obligațiuni\nadministrative.</p> <p>Pe\nfond însă, observația domnului Președinte al României este și rămâne, ghinion,\nperfect valabilă: demersul diplomatic și politic al României pentru aderarea la\nSpațiul Schengen este un eșec , în general un eșec răsunător și, iată, sunt\ntoate datele ca așa să stea lucrurile și în continuare.</p> <p>Ghinion.</p> <p>Curat\nghinion. Da, ce-i drept e drept, \nconstruit profesionist și cu îndârjire. De vrut poate că unii chiar vor,\ndar lipsesc canalele deschise pentru jocuri diplomatice și contacte discrete\npentru negocieri informale.  Pentru asta\nar fi trebuit construite echipe profesioniste, să fie existat europarlamentari\ncare să știe care sunt zonele create pentru operațiuni de lobby...N-avem și\nnici nu era de așteptat să avem. </p> <p>Așa\ncă, știind bine cât de slabă și ușor de ignorat este poziția de forță a\npartenerilor români angrenați de altfel în marea bătălie a „rotativei” care nu\nse știe pe cine va mai lăsa în scaune (și pentru cât timp și în ce formulă de\nechilibru între partidele politice) onorabilii noștri parteneri externe preferă\nsă se ocupe de lucrurile cu adevărat serioase, cel puțin din perspectiva lor. </p> <p>Astfel\nse face că, lăsându-l pe domnul Aurescu să se ocupe de chestiunea cu Canalul\nBâstroe și pe domnul ministru Bode să se zbată cu chestiunea eminamente\ndureroasă și penibilă a dosarului său privind acea teză de doctorat ajunsă deja\n„casus belli” în societatea românească, Președinția rotativă suedeză a\nConsiliului a dat publicității<a href=\"https://www.consilium.europa.eu/en/meetings/jha/2023/03/09-10/\" rel=\"nofollow\"> agenda provizorie a Consiliului JAI de peste\ncâteva zile.</a></p> <p>Ca\nsă nu avem vorbe, iată și programul provizoriu, tradus în limba română  pentru a fi mai ușor de lecturat de politicienii\nnoștri:</p> <p><b>„Consiliul Uniunii\nEuropene </b></p> <p>Secretariatul General </p> <p><b>CONVOCARE ȘI ORDINE DE ZI\nPROVIZORIE </b></p> <p>CONSILIUL UNIUNII EUROPENE </p> <p>(Justiție și Afaceri Interne) Clădirea Europa, Bruxelles\n9 și 10 martie\n2023 (9.30, 10.00) </p> <p><b>Format 1+3 (+2 în sala de audiție) </b></p> <p><b>JOI, 9 MARTIE 2023 (ORA 9.30) AFACERI INTERNE </b></p> <p>Adoptarea ordinii de zi </p> <p>(posibil) Aprobarea punctelor „A” </p> <p>1.          \na)  Lista fără\ncaracter legislativ </p> <p>2.          \nb)  Lista cu\ncaracter legislativ [Deliberare publică în temeiul </p> <p>articolului 16 alineatul (8) din Tratatul privind\nUniunea </p> <p>Europeană] </p> <p>Bruxelles, 22 februarie 2023 </p> <p>CM 1760/23 OJ CONS JAI COMIX </p> <p><b>GUVERNANȚA POLITICĂ A SPAȚIULUI SCHENGEN („CONSILIUL SCHENGEN”)\nActivități fără caracter legislativ </b></p> <p>Situația generală a spațiului Schengen: </p> <p>1.          \na)  Funcționarea\nspațiului Schengen </p> <p><i>Situația actuală </i></p> <p>2.          \nb)  Viitorul politicii în domeniul vizelor </p> <p><i>Schimb de opinii </i></p> <p>Intrarea în funcțiune a SIS consolidat </p> <p><i>Situația actuală </i></p> <p>CM 1760/23 1 </p> <p>Contact: jai.crpcouncilpec@consilium.europa.eu </p> <p><b>RO </b></p> <p>Implementarea interoperabilității </p> <p><i>Schimb de opinii </i></p> <p>Diverse </p> <p>Diverse\nPropuneri legislative actuale <i>Informare\ndin partea președinției </i></p> <p><b>Activități fără caracter legislativ </b></p> <p>Agresiunea Rusiei împotriva Ucrainei<b>1</b>:\nDialogul privind securitatea internă și cooperarea în domeniul\njustiției și afacerilor interne/politicii de securitate și apărare comune\n<i>Schimb de opinii </i></p> <p>Azilul și migrația: dimensiunea externă și cea internă<b>23 </b><i>Schimb de opinii </i></p> <p>Diverse </p> <p>Centrul de sprijin al UE pentru securitatea internă și gestionarea </p> <p>frontierelor în Moldova </p> <p><i>Informare din partea Comisiei </i></p> <p><b>ALTE ASPECTE LEGATE DE AFACERILE INTERNE </b></p> <p><b>Deliberări legislative\n[Deliberare publică în temeiul articolului 16 alineatul (8) din Tratatul\nprivind Uniunea Europeană] </b></p> <p><b>1 2 3 </b></p> <p>Agențiile UE Europol și Frontex sunt invitate la acest punct.\nCu titlu de excepție, în prezența statelor asociate spațiului Schengen.\nAgențiile UE Frontex și EUAA sunt\ninvitate la acest punct. </p> <p>CM 1760/23 2 </p> <p><b>RO </b></p> <p><b>VINERI, 10 MARTIE 2023 (ORA 10.00) </b></p> <p><b>JUSTIȚIE </b></p> <p><b>Deliberări legislative\n[Deliberare publică în temeiul articolului 16 alineatul (8) din Tratatul\nprivind Uniunea Europeană] </b></p> <p>Directiva privind definirea infracțiunilor și a sancțiunilor pentru\nîncălcarea măsurilor restrictive ale Uniunii\n<i>Raport intermediar </i></p> <p>Directiva privind recuperarea și confiscarea activelor <i>Raport\nintermediar </i></p> <p>Diverse\nPropuneri legislative actuale <i>Informare\ndin partea președinției </i></p> <p><b>Activități fără caracter legislativ </b></p> <p>Obstacole în calea accesului la justiție și modalități de\ndepășire a </p> <p>acestora </p> <p><i>Schimb de opinii </i></p> <p>Concluzii privind Carta drepturilor fundamentale a UE și spațiul civic<b>4 </b><i>Aprobare\nSchimb de opinii </i></p> <p>Combaterea rasismului și a antisemitismului: pașii următori<b>4 </b><i>Schimb de opinii </i></p> <p>Răspunsuri judiciare și lupta împotriva impunității în ceea ce\nprivește crimele săvârșite în legătură cu agresiunea Rusiei împotriva\nUcrainei<b>5\n</b><i>Situația actuală </i></p> <p>Diverse </p> <p>1.          \na)  Privarea de\nlibertate sau restrângerea libertății: raportul final al </p> <p>celei de a noua runde de evaluări reciproce </p> <p><i>Informare din partea președinției </i></p> <p>2.          \nb)  Cadrul UE-SUA privind\nconfidențialitatea datelor <i>Informare din partea Comisiei </i></p> <p>3.          \nc)  Deciziile Consiliului\nprivind aderarea UE la Convenția de la Istanbul <i>Informare din partea președinției </i></p> <p><b>4 5 </b></p> <p>Agenția pentru Drepturi Fundamentale a Uniunii Europene este invitată\nla acest punct. Agenția UE Eurojust este invitată la acest punct. </p> <p>CM 1760/23 3 </p> <p><b>RO </b></p> <p>o oo </p> <p><b>JOI, 9 MARTIE 2023 (ORA 9.30)\nReuniunea COMITETULUI MIXT SCHENGEN </b></p> <p><b>GUVERNANȚA POLITICĂ A SPAȚIULUI SCHENGEN („CONSILIUL SCHENGEN”) </b></p> <p>Situația generală a spațiului Schengen<b>6</b>: </p> <p>1.          \na)  Funcționarea\nspațiului Schengen </p> <p><i>Situația actuală </i></p> <p>2.          \nb)  Viitorul politicii în domeniul vizelor </p> <p><i>Schimb de opinii </i></p> <p>Intrarea în funcțiune a SIS consolidat<b>7 </b><i>Situația actuală </i></p> <p>Implementarea interoperabilității<b>7 </b><i>Schimb de\nopinii </i></p> <p>Diverse\nPropuneri legislative actuale <i>Informare\ndin partea președinției </i></p> <p><b>În marja Consiliului Uniunii Europene: </b></p> <p>N.B.: </p> <p>Prima lectură </p> <p>Punct bazat pe o propunere a Comisiei </p> <p>Vă rugăm să transmiteți cât mai rapid posibil o listă a\ndelegaților care vor participa la această reuniune, la adresa de e-mail access.general@consilium.europa.eu </p> <p><b>6 7 </b></p> <p>Agențiile UE Frontex, Europol, EUAA și eu-LISA sunt invitate la acest punct. Agențiile\nUE Frontex, Europol și eu-LISA sunt invitate\nla acest punct.“</p> <p>Asta e. Atât s-a putut în\ncondițiile date, cu personajele aflate pe eșichierul decizional, cei care nu\npot înțelege observația făcută de geniul politic al lui Napoleon: „<b><i>legile\nde circumstanță sunt abolite de către noile circumstanțe</i></b><i>”. </i></p> <p>Toată discuția despre Schengen nu\nmai poate să fie purtată în temeiul vechilor legii de circumstanță adoptate\ncândva. Circumstanțele impune acum altceva, adică redefinirea profundă a\nspațiului respectiv și mai vorbim după aceea.</p> <p>Dar\nsă nu ne pierdem speranța, că multe și mari sunt minunile posibile an această\nlume care se dă complet peste cap și totul devine circumstanță de moment.</p> <p>Adică,\ncum s-ar spune, urma scapă turma. Și ne-am scoate la modul eroic.</p>"},
{"text": "<p>Reticența unei părți a românilor pentru susținerea Ucrainei la ultimul eurobarometru e cauzată de momente controversate din ultima perioadă, în timp ce orientarea comunității maghiare din România, adică favorabilă propagandei pro-ruse, ține de sursele de informare: presa din Ungaria.</p> <p>Un sondaj eurobarometru realizat de Comisia Europeană, în ianuarie - februarie 2023, plasează România în topul țărilor ai căror cetățeni dezaprobă ajutorul umanitar oferit poporului ucrainean, dar și primirea acestora în Uniunea Europeană. </p> <p>În ceea ce privește furnizarea de ajutor umanitar ucrainenilor afectați de război, potrivit sondajului, 25% dintre români dezaprobă această măsură, fiind cel mai mare procent din rândul țărilor europene. De asemenea, <a href=\"https://adevarul.ro/politica/ciuca-la-un-an-de-la-debutul-razboiului-pozitia-2245130.html\">România</a> este fruntașă și la rata de dezaprobare față de primirea în Uniunea Europeană a refugiaților, cu un procent  de 24%, fiind depășită în acest sens doar de Cehia.</p> <p>Potrivit unor sondaje publicate de publicația <a href=\"https://transtelex.ro/kozelet/2023/02/24/toro-tibor-eloadas-erdelyi-magyarok-orban-putyin-nemzetegyesites\" rel=\"nofollow\">Transtelex</a>, majoritatea maghiarilor din Transilvania a devenit pro-Putin. Rezultate măsurătorilor arată că opinia publică românească este dominată de atitudini pro-occidentale, în timp ce „mesajele populiste și conținutul anti-occidental generat artificial câștigă tot mai mult spațiu în rândul maghiarilor transilvăneni”.</p> <p><i>„Românii au încredere în Uniunea Europeană, în Occident, Statele Unite; maghiarii ardeleni în </i><a href=\"https://adevarul.ro/stiri-externe/europa/viktor-orban-un-pro-rus-inversunat-premierul-2245172.html\">Viktor Orban</a><i> și guvernul Fidesz”,</i> arată publicația maghiară, precizând că comunicarea despre război<i> „a fost dominată complet de mass-media publică maghiară și de panourile distribuite de politicienii guvernului maghiar”.</i></p> <p>Sociologul Vladimir Ionaș a explicat pentru „Adevărul” faptul că scandalurile din ultima perioadă care au avut-o în prim plan pe Ucraina au contribuit la creșterea procentului românilor care sunt de părere că ar trebui diminuat suportul oferit de România către Ucraina. De asemenea, acesta susține că un alt factor important este lipsa de transparență a liderilor politici din România.</p> <p><i>„Ar trebui să plecăm cu o doză de scepticism de rezultatele eurobarometrului, eu personal am văzut sondaje realizate în majoritatea țările occidentale, în Germania, Italia, Franța, în Polonia, unde procentul celor  care au ajuns la o limită referitoare la suportul pe care țările lor îl oferă Ucrainei este mult mai mare decât cel prezentat în eurobarometru. Eu nu aș pleca de la premiza că în România este cel mai mare procent al celor care doresc să se oprească suportul oferit Ucrainei</i>”, a explicat sociologul pentru „Adevărul”.</p> <p>În ceea ce privește poziția comunității maghiare referitoare la sprijinul oferit Ucrainei, Vladimir Ionaș susține că aceasta este influențată de opinia Ungariei, menționând și faptul că comunitatea maghiară din România nu este legată istoric de Ucraina.</p> <p><i>„Legat de comunitatea maghiară din România, aceasta se informează în special din presa din Ungaria, atunci e normal ca mesajele pe care presa din Ungaria, pe care liderii din Ungaria le transmit să prindă și la comunitatea maghiară. Așa cum în Ungaria există o problemă vizavi de suportul pe care  țările europene îl oferă Ucrainei, atunci este normal ca și comunitatea maghiară din România să aibă aceeași viziune. În plus, comunitatea maghiară din România nu este atât de legată de Ucraina, nu a avut nicio legătură directă cu Ucraina și este natural să fie distanți față de ce se întâmplă acolo”,</i> a explicat Vladimir Ionaș pentru „Adevărul”.</p> <p>Sociologul susține că poziția comunității maghiare nu influențează formarea imaginii de ansamblu referitoare la sprijinul oferit de-a lungul timpului Ucrainei: <i>„Nu cred că are neapărat o influență. Comunitatea maghiară reprezintă în jurul a 5% procente din populația României, deci nu ar avea o influență atât de mare. Plus că nici la nivel de dezbatere publică comună nu este una importantă care să conteze”.</i></p> <p>Expertul a precizat că scandalurile din ultima perioadă „aduc un plus în acel procent al celor care consideră că ar trebui să fie diminuat suportul pe care îl oferă România Ucrainei”.</p> <p>De asemenea, potrivit acestuia, o altă problemă este legată de lipsa de transparență a decidenților politici: <i>„Polonia și-a asumat încă din prima zi o anumită direcție și comunică și este mult mai transparentă referitor la ceea ce face pentru Ucraina. În România lucrul acesta nu a fost destul de vizibil și atunci este normal să existe multe semne de întrebare din partea societății”.</i></p> <p>Contactat de „Adevărul”, sociologul Alfred Bulai a explicat că principalul motiv pentru care românii nu mai sprijină în număr mare suportul oferit Ucrainei este apropierea României de către această țară, dar și istoria dintre cele două state.</p> <p><i>„Ucraina a fost aici și acum 20-30-50 de ani, dincolo de dimensiunea emoțională a conflictului care a fost majoră la început, problemele românilor au fost cu vecinii noștri. Noi am dat întotdeauna în ruși pentru că istoric am avut probleme cu rușii, istoric însemnând din secolele trecute, dar asta nu înseamnă că politica ucraineană nu era criticată. Noi criticam fostul URSS și Rusia, dar legislația împotriva limbii române au avut-o și au cât se poate de tranșant ucrainenii. Există o istorie, evident când ești mai aproape de o țară și ai ani de istorie, ai un alt gen de atitudine față de o țară care este la o distanță mai mare. În general, nu ne interesează zonele distanțate de noi, din acest motiv sensibilitatea românilor este diferită”</i>, a explicat sociologul pentru „Adevărul”.</p> <p><i>„Dacă ai rezerve față de cineva, nu înseamnă că sunt obligatoriu cu altcineva. Dacă li se pare exagerat sprijinul față de Ucraina nu înseamnă că sunt amabili cu sprijinul pentru Rusia, nu este automat”</i>, a conchis Alfred Bulai.</p>"},
{"text": "<p>Superstarul argentinian Lionel Messi a atins bariera de 700 de goluri marcate la nivel de club, duminică seara, cu ocazia meciului câştigat în deplasare de echipa sa, Paris Saint-Germain, în faţa formaţiei Olympique Marseille (scor 3-0), în campionatul de fotbal al Franţei.</p> <p>Messi, campion mondial cu selecţionata Argentinei la finele anului trecut, a punctat în minutul 29 al meciului de pe Stade Velodrome, în care francezul Kylian Mbappe a reuşit o dublă (25, 55) şi a ajuns la un total de 200 de goluri înscrise pentru PSG, devenind golgheterul all-time al clubului parizian, la egalitate cu uruguayanul Edinson Cavanii, ambii cu 200 de goluri.</p> <p>Potrivit Federaţiei internaţionale de istorie şi statistică a fotbalului (IFFHS), Messi este al doilea jucător din istorie care a marcat 700 de goluri la nivel de club, după portughezul Cristiano Ronaldo (709).</p> <p>În vârstă de 35 de ani, fotbalistul argentinian a înscris 672 de goluri în 778 de meciuri disputate pentru fosta sa formaţie, FC Barcelona, la care a evoluat timp de 17 sezoane, de la începutul carierei sale şi până în vara anului 2021, când a semnat cu PSG, grupare pentru care a reuşit până în prezent 28 de goluri în 62 de partide. Lionel Messi a marcat, totodată, 98 de goluri în 172 de meciuri disputate în tricoul selecţionatei Argentinei.</p>"},
{"text": "<p>Guvernul României nu și-a dat acordul ca Budapesta, prin diferite fundații și asociații, să continue investițiile în Transilvania, așa cum a făcut în ultimii ani.</p> <p>În urmă cu zece zile, publicația <a href=\"https://kronikaonline.ro/agrarvilag/a-szekelyfoldi-nagyberuhazasok-mellett-a-partiumi-gazdak-is-remenykedhetnek-a-magyar-gazdasagfejlesztesi-program-folytatasaban\" rel=\"nofollow\">Kronika</a> preciza că există șanse reale ca cererile pentru sprijinul de dezvoltare rurală anunțate anterior Fundația Partium să fie posibile pentru fermierii din județele de la granița româno-maghiară. </p> <p>Informația a fost confirmată pentru Krónika de Mónika Kozma, șefa Fundației Pro Economica, care supraveghează programul de dezvoltare economică al guvernului maghiar în <a href=\"https://adevarul.ro/politica/mariaj-din-interes-cum-si-a-asigurat-fidesz-2081017.html\">Transilvania</a>. „Fondurile destinate programelor de dezvoltare economică în Bazinul Carpatic sunt incluse și în bugetul de stat al Ungariei pe 2023. Cu toate acestea, este încă nevoie de un acord româno-maghiar pentru demararea programului. Au loc negocieri în această chestiune”, a declarat Mónika Kozma pentru ziarul nostru. în continuarea programului de dezvoltare economică a Ungariei).</p> <p>Potrivit sursei citate, Ungaria a discutat anterior cu fostul Guvern (nu e clar dacă Guvernul Cîțu sau Orban), în contextul pandemiei de coronavirus, despre modul în care putea să susțină economic anumite investiții din Transilvania.</p> <p>Potrivit unui răspuns dat de Ministerul Afacerilor Externe pentru <a href=\"https://www.g4media.ro/exclusiv-romania-a-blocat-programul-de-investitii-al-budapestei-in-transilvania-mae-nu-exista-consimtamantul-pentru-derularea-unor-astfel-de-programe-in-romania.html\" rel=\"nofollow\">G4Media</a>, statul român nu și-a dat consimțământul pentru un asemenea program de investiții. „<i>Nu a fost încheiat niciun acord bilateral, la niciun nivel, între România și Ungaria, pentru derularea de către statul ungar de programe de finanțare pe teritoriul României. În absența unui astfel de acord, nu există consimțământul părții române pentru derularea de către partea ungară a unor astfel de programe în România</i>”, a precizat MAE pentru sursa citată.</p> <p>În vara anului 2022 „Adevărul” scris că <a href=\"https://adevarul.ro/politica/guvernul-de-la-budapesta-inchide-robinetul-cu-bani-2196881.html\">Guvernul de la Budapesta</a> va opri finanţarea proiectelor din alte ţări cu maghiari, inclusiv din zona Transilvaniei, motivul fiind problemele economice interne. În anii trecuţi, sute de milioane au plecat doar spre ţara noastră, unii trecând prin fundaţiile controlate de lideri ai UDMR.</p> <p>Agenţia de stat maghiară MTI susţinea că Guvernul Ungariei nu va mai lansa în următorii doi ani noi investiţii transfrontaliere – în regiunile locuite de maghiari, printre care şi Transilvania – deoarece Budapesta se concentrează pe finalizarea celor deja începute. Publicaţia îl citează pe primarul din Sfântu Gheorghe, Árpád Antal, edil care a amintit de ceea ce le-a spus Viktor Orban oamenilor care au fost la Băile Tuşnad, la Universitatea de Vară. „În următorii doi ani nu vor fi lansate noi investiţii transfrontaliere, întrucât Guvernul Ungariei se concentrează pe finalizarea celor care au fost demarate deja”, arată agenţia.</p> <p>„Adevărul” a scris de la începutul lunii august de faptul că ONG-urile UDMR sau apropiate de Uniune primesc de câţiva ani fonduri consistente furnizate de Guvernul de la Budapesta. Principala resursă e Fondul Bethlen Gabor al Guvernului ungar. Potrivit publicaţiei independente „Atlatszo Erdely”, care constant a investigat aspectul fondurilor care vin de la Budapesta pentru comunitatea maghiară din Transilvania şi pentru fundaţiile din jurul UDMR, apogeul a fost în 2020, când 365 de milioane de euro ar fi plecat spre Transilvania. Pe de altă parte, potrivit datelor pentru 2021, ar fi fost date doar 91,5 milioane. Printre fundaţiile din siajul UDMR sunt Fundaţia Communitas, Fundaţia pentru Şcoală, Fundaţia Pro Economica, Fundaţia Partium, Fundaţia Leda şi Fundaţia Eurotrans (ultima fiind condusă de şeful de cabinet al lui Kelemen Hunor).</p> <p>Inclusiv o organizaţie condusă de actualul ministru al Mediului, <a href=\"https://adevarul.ro/politica/tanczos-barna-udmr-nu-a-beneficiat-niciodata-de-2193666.html\">Tanczos Barna</a>, a beneficiat de bani care au venit de la Executivul de la Budapesta. Mai precis, Fundaţia Mens Sana a primit bani pentru a realiza o clinică de cardiologie în Miercurea Ciuc şi o academie de hochei pe gheaţă în comuna din care provine Kelemen Hunor, preşedintele UDMR. Tanczos Barna a evitat în repetate rânduri să se pronunţe pe tema declaraţiilor lui Viktor Orban şi a delimitării faţă de declaraţiile rasiste ale premierului maghiar, fiind de părere că punctul de vedere al UDMR „a fost clar exprimat”.</p>"},
{"text": "<p>În săptămânile premergătoare invaziei Rusiei, politicieni de rang înalt din opoziția ucraineană și foști miniștri erau frustrați. Aceștia l-au rugat pe președintele ucrainean Volodimir Zelenski să se întâlnească cu ei, lucru pe care nu l-a făcut de la alegerea sa, relatează <a href=\"https://www.politico.eu/article/strength-weaknesse-ukraine-president-volodymyr-zelenskyy/?fbclid=IwAR19arVxZcpkdhORmmjAu_A0aCYVZLMhyFf8hllj2RBasQAW7goOldLy1_E\" rel=\"nofollow\">Politico</a>.</p> <p>De asemenea, de luni de zile, îl îndemnau să sporească finanțarea forțelor armate ale țării, cerând cu insistență ca rezerviștii ucraineni să fie chemați la datorie, în timp ce avertismentele Americii privind o invazie se intensificau. O invazie pe care <a href=\"https://adevarul.ro/stiri-externe/europa/zelenski-se-angajeaza-sa-readuca-steagul-ucrainean-2245499.html\">Zelenski</a> o considera încă improbabilă. Aceștia doreau o planificare intensivă a războiului, inclusiv elaborarea și publicarea ordinelor de apărare civilă, astfel încât oamenii să știe ce să facă atunci când armele vor fi folosite. </p> <p>„<i>Ucraina este prinsă în capcana unui lider național care nu gândește strategic</i>\", a afirmat Lesia Vasilenko, parlamentar și membru al partidului politic liberal și pro-european Holos, cu cinci zile înainte de invazie. </p> <p>„<i>Cred că acesta este lucrul pentru care va fi învinovățit mai târziu. Nu este vorba despre a ști totul. Este vorba despre refuzul de a avea în anturajul tău experți care știu ce întrebări să pună și consilieri care să te contrazică, iar noi s-ar putea să plătim un preț pentru asta</i>\", a mai adăugat Vasilenko. </p> <p>Desigur, greșelile lui <a href=\"https://adevarul.ro/stiri-externe/europa/zelenski-a-prezentat-camera-in-care-locuieste-de-2245283.html\">Zelenski</a>, așa cum le văd Vasilenko și mulți alți parlamentari din opoziție, au fost iertate, dar nu au fost uitate. Iar aceste greșeli stau la baza îngrijorărilor lor pentru Ucraina postbelică. Ei văd un tipar care va deveni și mai îngrijorător atunci când armele nu vor fi mai utilizate, argumentând că punctele forte ale președintelui ucrainean ca lider de război sunt nepotrivite pe timp de pace. </p> <p>Războiul nu a făcut nimic pentru a tempera nerăbdarea lui<a href=\"https://adevarul.ro/stiri-externe/europa/zelenski-avertizeaza-ca-putin-cauta-un-succes-2245226.html\"> Zelenski </a>față de complexitatea guvernării sau față de instituțiile care nu se mișcă atât de repede pe cât ar vrea el. Liderul de la Kiev preferă imaginea de ansamblu, ignoră detaliile și se bazează pe un cerc de prieteni de încredere. </p> <p>Însă, în timp ce comediantul devenit președinte este lăudat în prezent de un Occident fascinat de retorica sa din timpul războiului, oratorul fermecător s-a zbătut ca președinte înainte ca Rusia să lanseze invazia.   </p> <p>A promis multe, probabil prea multe, dar a realizat foarte puțin. </p> <p>„<i>Ucraina are două probleme principale: războiul din</i><a href=\"https://adevarul.ro/stiri-externe/rusia/vaduvele-militarilor-rusi-ucisi-in-donbas-au-2241000.html\"><i> Donbas</i></a><i> și teama oamenilor de a investi în țară</i>\", a afirmat liderul de la Kiev la scurt timp după ce a câștigat alegerile. Însă eforturile sale anticorupție au stagnat în timp ce promisiunea sa de a rezolva problema Donbasului nu a dus nicăieri. Și în dorința sa timpurie de a încheia un acord de pace cu președintele rus Vladimir <a href=\"https://adevarul.ro/stiri-externe/rusia/putin-interviu-despre-miza-razboiului-din-2245426.html\">Putin</a>, care a refuzat o întrevedere, unii l-au criticat pe Zelenski pentru că s-a gândit prea mult la puterea sa de convingere și la carismă. </p> <p>„<i>El a crezut că pacea va fi ușor de stabilit, deoarece tot ce trebuia să facă era să „privească în ochii lui Putin\" și să vorbească cu sinceritate cu el\"</i>, a afirmat parlamentarul Mikola Kniazhitski. </p> <p>„<i>A devenit președinte fără a avea experiență politică sau experiență în gestionarea structurilor de stat. El a crezut că a conduce un stat este de fapt destul de simplu. Iei decizii și ele trebuie puse în aplicare</i>”, a adăugat Kniazhitski. „<i>Iar atunci când lucrurile au mers prost, reacția lui era întotdeauna: este „vina predecesorilor, care trebuie să fie închiși</i>”, a mai precizat Kniazhitski. </p> <p>Cu toate acestea, transformarea lui Zelenski din lider dezamăgitor pe timp de pace într-un, conform cuvintelor hiperbolice ale intelectualului francez Bernard-Henri Lévy, „<i>tânăr și magnific părinte fondator</i>” al lumii libere, a fost uimitoare. </p> <p>Chiar și criticii săi interni îl apreciază pentru calitățile sale de orator. Zelenski a reușit prin intermediul discursurilor sale să îi liniștească pe ucraineni și să le ridice moralul, chiar și atunci când spiritele s-au încins, ceea ce este de înțeles. Și recunosc că probabil a salvat țara prin faptul că a refuzat oferta secretarului de stat al SUA, Antony Blinken, de a <i>„pleca</i>” din Kiev. </p> <p>„<i>A devenit un lider convingător</i>\", a declarat Adrian Karatnicki, membru senior al Consiliului din Atlantic si autor al cărții „Battleground Ukraine: From Independence to the Russian War\". Potrivit lui Karatnicki, punctele forte ale lui Zelenski ca orator se potrivesc vremurilor. „<i>Este mai eficient acum, deoarece țara este mult mai unită și mai sigură de identitatea, interesele și obiectivele sale. El este în continuare același tip care a fost, un actor și un interpret, dar acest lucru îl face un lider de război ideal pentru că este capabil să întruchipeze impulsul public</i>”, a adăugat el. </p> <p>Însă atunci când politica normală este în joc și publicul nu este unit, Zelenski este un lider inconsecvent care schimbă scenariul și rescrie povestea pentru a urmări capriciile opiniei publice. „<i>Când scopul public este clar, el are o mare putere, iar în timp de război are în spate puterea absolută a statului. Dar când trăsura se transformă din nou într-un dovleac, va trebui să facă față unei lumi foarte diferite</i>”, a mai adăugat Karatnicki. </p> <p>Și acea lume nu a dispărut cu adevărat. </p> <p>Criticile politice interne sunt în creștere, deși puțin remarcate de o presă internațională încă uimită de farmecul lui Zelenski și captivată de povestea simplă a lui David împotriva lui Goliat. </p> <p>Între timp, în Rada Supremă, Parlamentul țării, frustrarea este în creștere, parlamentarii plângându-se că sunt ignorați de Guvern. Zelenski s-a întâlnit o singură dată cu liderii opoziției de când Rusia a invadat Ucraina, și asta s-a întâmplat cu aproape un an în urmă. </p> <p><i>„Rutina miniștrilor interogați de Rada a fost abandonată\"</i>, a declarat Ivanna Klimpush-Tsintsadze, membră a Partidului Solidaritatea Europeană și fost vicepremier în guvernul anterior al fostului președinte Petro Poroșenko. </p> <p>„<i>Pe timp de război se cere ca deciziile urgente să fie luate rapid și se cer proceduri mai scurte. Și, prin urmare, este oarecum de înțeles</i>”, a afirmat ea. <i>„Dar vedem că deciziile sunt din ce în ce mai centralizate și concentrate în mâinile a tot mai puține persoane, iar acest lucru are un impact asupra echilibrului puterii politice și este dăunător sistemului de guvernare pe care încercăm să-l dezvoltăm și consolidării instituțiilor noastre democratice în conformitate cu criteriile stabilite de UE pentru convergență</i>”. </p> <p>Tsintsadze este îngrijorată că recentul val de arestări anticorupție a fost mai degrabă un exercițiu în perioada premergătoare a summitului UE-Ucraina din februarie, și care ar putea fi folosit ca o oportunitate de a centraliza și mai mult puterea. „<i>Dacă cineva crede că centralizarea puterii este răspunsul la provocările noastre, acel cineva greșește</i>\", a adăugat ea. „<i>Cred că este important să urmărim îndeaproape cum se dezvoltă cazurile de anticorupție, dacă vor exista investigații transparente și dacă statul de drept va fi respectat îndeaproape</i>\", a adăugat ea. </p> <p>Conform lui Kniazhitski, nu ar trebui să pierdem din vedere faptul că liderul de la Kiev este un politician populist. Cu toate acestea, ceea ce îl bucură pe parlamentarul opoziției este modul în care societatea civilă ucraineană a înflorit în timpul războiului, modul în care autonomia locală a fost consolidată datorită voluntariatului din timpul războiului și asistenței reciproce și modul în care unele organisme de stat au performat - în special căile ferate și sectorul energetic. </p> <p>Acestea, împreună cu un puternic sentiment de apartenență națională, creat de conflict, vor constitui fundamentul unei Ucraine postbelice puternice, a spus el. </p>"},
{"text": "<p>Expertul militar ucrainean Anton Mihnenko a declarat la TVR Moldova că, pentru a face față agresiunii ruse, Republica Moldova trebuie să-și curețe spațiul informațional.</p> <p><i>„Ucraina și-a păstrat verticalitatea și funcționalitatea în timpul unei agresiuni totale cu foarte multă tehnică și personal militar. La noi nu mai există nicio televiziune rusească, nu mai avem propagandă de la Kremlin. Am eliminat toate narațiunile rusești din spațiul nostru informațional. Primul moment la care trebuie autoritățile să atragă atenția este securitatea informațională. Dacă sunt posibilități pentru stoparea propagandei rusești, acest pas trebuie făcut, deoarece această propagandă care se difuzează acum este ceva de neconceput. În același timp, nu poate fi vorba despre faptul că oamenii nu au acces la această propagandă, sunt emisiuni la noi, cum ar fi «Grajdanskaiya Oborona», care analizează mesajele promovate de ruși. Noi știm foarte bine ce vorbesc rușii despre noi, sunt canale de Telegram și ceea ce vorbesc ei la noi ajunge. Prima parte este curățarea spațiului informațional. Acest lucru trebuie voi înșivă să-l conștientizați și poporul vostru trebuie să fi unitar aici, să priviți în același punct și să mergeți spre aceeași idee</i>“ a explicat analistul ucraiean.</p> <p><i>„Un moment important care s-a văzut la noi de la declanșarea acțiunilor militare ruse asupra întregii Ucraine este faptul că s-au unit toate sursele mass-media, au apărut maratoanele TV în regim online 24 din 24, despre tot ce se întâmplă în țară, șase canale TV unul după altul transmiteau și luau interviuri de la organele administrației publice locale, practic țara era în regim online. Reprezentanții administrațiilor militare vorbeau despre tot ce se întâmplă, puterea politică comunica populației ce măsuri întreprinde pentru a preveni anumite acțiuni ale dușmanului, explicau oamenilor ce trebuie să facă sau să nu facă într-o situație sau alta. A fost creată o fereastră informațională unică în care se explica faptul că suntem atacați, trebuie să ne consolidăm, să înțelegem că dușmanul este foarte puternic, sunt probleme care trebuie rezolvate, haideți să ne organizăm, să ne ajutăm, sunt forțele armate în care trebuie să avem încredere. Această mașină a dat încredere oamenilor nu doar în victoria noastră, dar și în faptul că suntem organizați“</i>, spune Mihnenko.</p> <p><i> „Al doilea moment important ține de unitățile de apărare teritorială. Cu siguranță în legislația națională trebuie să fie acest pachet de legi care stipulează prezența și organizarea unor asemenea trupe și ce funcții urmează să îndeplinească ele. Acest moment este foarte important deoarece trupele de apărare teritorială sunt oamenii, patrioții care sunt gata cu arma în mână să-și apere țara. De aceea trebuie să reanimați acest moment. Trebuie să înțelegeți cum aceste trupe se organizează, cât de pregătite sunt pentru a reacționa, cum se vor coordona, cum vor acționa. De asemenea, trebuie să înțelegeți cum funcționează întregul sistem de apărare populară, cum funcționează sistemul de avertizare și înștiințare. Nu trebuie să uităm că a fost război, 50 de ani am trăit în pace și noi am început a uita ce e acela un război. La moment dat, aceasta este realitatea. Federația Rusă este descendentul Germaniei Naziste, care acționează la fel ca germanii în secolul trecut, uneori și mai grav, și de aceea trebuie să fim pregătiți, și voi trebuie să fiți pregătiți. Nici într-un caz nu trebuie să ne iluzionăm că Federația Rusă cândva va fi bună și ne va ajuta. Această conducere politică ce este acum la Moscova nu este conducerea care ar trebuie să fie în Rusia. Cu această conducere nu se poate purta niciun dialog. Această armată care a venit pe teritoriul Ucrainei și pentru ce au făcut ei aici trebuie trași la răspundere. Dacă puterea politică a admis aceste crime făcute de această armată și susține în continuare aceste atrocități, atunci cu această putere politică nu poate fi loc de dialog, de aceea trebuie să fiți foarte vigilenți și trebuie să înțelegeți că aveți de muncit la voi în țară. Curățenia informațională, pregătirea populației și pregătirea structurilor statului de a acționa în caz de ceva. Aceste lucruri trebuie pregătite indiferent dacă va fi sau nu, Doamne, ferește, un război, dar oamenii trebuie pregătiți</i>“, a concluzionat Mihnenko. </p> <p>Kremlinul s-a declarat luni îngrijorat de starea de lucruri din <a href=\"https://adevarul.ro/stiri-externe/republica-moldova/istoria-transnistriei-si-interesele-din-jurul-2245279.html\">Transnistria, regiune separatistă din estul Republicii Moldova,</a> unde Moscova susţine că forţe externe agită situaţia, transmite Reuters.</p> <p>Săptămâna trecută, Moscova a transmis Occidentului că va percepe orice acţiuni care ameninţă forţele ruse staţionate în <a href=\"https://adevarul.ro/stiri-externe/republica-moldova/un-depozit-rusesc-cu-20000-de-tone-de-munitie-2245205.html\">Transnistria</a> drept un <a href=\"https://adevarul.ro/stiri-externe/republica-moldova/moscova-inventeaza-pericole-pentru-trupele-sale-2245109.html\">atac asupra Rusiei</a>, avertisment care a survenit pe fondul sporirii îngrijorărilor în Republica Moldova cu privire la o posibilă ameninţare rusă.</p> <p>Preşedintele proeuropean al Republicii Moldova, Maia Sandu, a acuzat în această lună Moscova că pune la cale o lovitură de stat, lucru negat de Rusia.</p> <p>Pe de altă parte, potrivit Radio Chişinău, aşa-zisul lider al regiunii transnistrene, Vadim Krasnoselski, a apreciat că situaţia din regiune este \"tensionată\" din cauza panicii şi a menţionat că în cazul unui pericol real, va anunţa personal şi imediat populaţia despre acest lucru.</p> <p>Krasnoselski a îndemnat populaţia la calm.</p> <p>Declaraţiile au fost făcute în cadrul conferinţei telefonice săptămânale cu şefii autorităţilor de stat şi administraţie din regiune, transmite presa din stânga Nistrului.</p> <p>Radio Chişinău aminteşte că Rusia a acuzat vineri Ucraina că masează trupe în apropierea regiunii transnistrene şi a afirmat că va răspunde oricărei \"provocări\" militare ucrainene în această zonă.</p>"},
{"text": "<p>Fanii echipei Fenerbahce Istanbul au cerut demisia guvernului turc în timpul meciului cu Konyaspor (4-0), de sâmbătă seara, din prima ligă turcă de fotbal, primul după cutremurul care a zguduit această ţară pe 6 februarie, soldat cu zeci de mii de victime, scrie DPA.</p> <p>Fanii au scandat \"<i>Demisionează omule!</i>\", cu referire la preşedintele Erdogan, şi \"<i>Jos Guvernul</i>\". De asemenea, într-un videoclip distribuit pe platforma fanilor lui Fener, Tek Yol Fener, se vorbeşte despre \"<i>20 de ani de minciuni şi fraude</i>\".</p> <p>Preşedintele turc Recep Tayyip Erdogan este la putere de 20 de ani. După cutremur, foarte mulţi turci au acuzat guvernul că nu a pregătit populaţia cu privire la astfel de situaţii şi nici nu a acordat importanţă modului în care dezvoltatorii imobiliari au construit blocuri.</p> <p>Cu 48 de puncte după 22 de etape din Super Lig, Fenerbahce este pe locul 2, la 6 puncte de liderul Galatasaray Istanbul.</p>"},
{"text": "<p>România e țara fotbalului vorbit. Această idee a fost rostită, cândva, de Gheorghe Hagi și ascunde o doză mare de adevăr. Pentru că, pe teren, calitatea fotbalului jucat a scăzut atât de mult, încât compensăm lipsa valorii sportive, promovând discuții aberante, inutile, scandaluri jenante și polemici. În ultima categorie intră și ultimul subiect „fierbine“, pornit de la declarațiile lui Dănuț Lupu, <a href=\"https://adevarul.ro/sport/hagi-atacat-de-un-fost-coleg-de-nationala-2242281.html\" target=\"_blank\">care a susținut că nu Hagi a fost „regele“ fotbalului românesc.</a></p> <p>Această dezbatere revine, într-adevăr, periodic, cu trei nume pe buzele tuturor: Hagi, Dobrin și Ilie Balaci. Doar că primul are 58 de ani, în timp ce regretații Dobrin și Balaci s-au stins în 2007, respectiv 2018. Iar astăzi, România duce lipsa unor fotbaliști, nu de talia celor trei, ci doar de nivel internațional. Acest aspect, dar și decăderea nivelului discuțiilor în spațiul public l-au îngrozit pe Marcel Răducanu (68 de ani). În dialog cu <a href=\"https://orangesport.ro/marcel-raducanu-vehement-despre-subiectul-dobrin-hagi-imi-fac-cruci-cu-o-mie-de-maini-o-mare-tampenie-exclusiv-21033713\" target=\"_blank\" rel=\"nofollow\">Orange Sport</a>, fostul mare internațional, stabilit în Germania, s-a arătat șocat de ce vede în țară.</p> <p>*Stau şi mă uit la ce se întâmplă în România şi îmi fac cruci cu o mie de mâini. Aici am ajuns să avem dezbateri despre cine a fost cel mai mare jucător al României din toate timpurile şi cine merită titulatura de 'Rege', asta e ultima problemă a fotbalului românesc.</p> <p>*În loc să ne preocupe creşterea valorii campionatului intern, să scoatem jucători talentaţi care să mai ajungă să mai joace şi ei prin Europa, pe oamenii din fotbalul românesc îi interesează cine a fost 'Rege'.</p> <p>*Dacă vorbim de regi în fotbalul românesc, atunci lui Messi, Ronaldo, Maradona cum trebuie să le spunem? Dumnezei? Această titulatură de 'Rege' n-ar trebui să existe, mi se pare o tâmpenie. Da, au fost jucători mari, dar fiecare la timpul lui. Și toți trei şi-au pus amprenta asupra fotbalului românesc.</p>"},
{"text": "<p>În suita evocărilor pe care MNLR le organizează cu\nregularitate respectându-și vocația, Sala Perpessicius, devenită de acum loc obișnuit,\nl-a chemat din memorie pe Tudor Mușatescu. Un nume greu din galeria\ncomediografilor, cel alintat Nea Tudorică, în stilul neaoș în care își manifestă\nadmirația unii români, autorul legendarei comedii <i>Titanic Vals</i>.<i> </i></p> <p>Ce să povestești mai întâi despre tartorul râsului\nbland din interbelicul nostru teatral, cu trupe și trupișoare la tot pasul,\nunde Mușatescu punea piciorul ca la el acasă, fiindcă avea succes, fiindcă\ndescria excelent, cu ironie îngăduitoare lumea înconjurătoare, cu bunele și\nrelele ei, fiindcă nu era ranchiunos cu defectele con-orășenilor din Câmpulungul\nnatal, sau ale bucureștenilor din Micul Paris, deh!… Mica burghezie\nprovincială, târgoveți sau amploaiați cu gânduri de mărire, politicieni în\ndevenire sau neavenire, profesorași, aventurieri ca Iorgu de la Sadagura al lui\nAlecsandri, scriitori de duzină cu succes la domnișoare, pe toți i-a desenat cu\ntandrețea de care era în stare sufletul lui nobil, bogat în sentimente, cu drag\nde oameni, pe care ar fi vrut să-i vadă fericiți.</p> <p> Dacă n-ai ce\nface și vrei să te bine dispui mergi la o piesă de Tudor Mușatescu. Sau\nprivește la <i>Teatru TV</i> înregistrările cu\nmari actori de odinioară pentru a te minuna sau încrunta la adresa pitorescului\nbalcanic și a traiului în sus de Dunăre, pe unde au călcat secole de-a rândul\nba turcii, ba tătarii și s-au așezat pe vecie, zice-se, sciții. <i>Ce țară o mai fi și asta</i>? zicea tânărul\nnaufragiat din <i>A douăsprezecea noapte</i>,\nde Shakespeare, când s-a trezit pe pământul vechii Ilirii, azi Albania. Dar\ndacă ar fi ajuns la Pontul Euxin, ce-ar fi zis? Mirarea dătătoare de elan vital\nflutură și în zâmbetul lui Nea Tudorică (scuzați, molipsirea!) un pic mai\nfranțuzit decât confrații lui de generație, creatori ai comediei sentimentale,\nprecum G.M. Zamfirescu, ori Kirițescu cu ale sale Gaițe, rude bune cu Dacia și Sarmisegetuza\ndin comedia titanică a lui Tudor Mușatescu, savurat ce-i drept mai puțin în\nArdealul lui Blaga și Rebreanu. În jurul acestui titlu - <i>Titanic vals </i>- s-au învârtit și discuțiile de la MNLR unde regizorul\nRadu Băieșu le-a invitat pe două dintre interpretele celui mai modern spectacol\ncu această comedie de la <i>Teatrul Odeon</i>,\nadmirabilele Rodica Mandache și Antoaneta Zaharia. Am aflat povești despre\npersonajele lor dar și despre specificul comicului și al comediilor lui\nMușatescu, despre dificultatea de a fi actor de comedie. Subsemnata a completat\ncu considerații critice atât cât permitea contextul, vorbind despre\nmodernitatea spectacolului de la Odeon unde regizorul Al. Dabija a mers mai în\nadâncurile politicianismului românesc care explică perenitatea metehnelor și dă\naripi în prezent autorului. </p> <p>Dar surprizele serii au venit din partea unui domn\npasionat de arhiva Mușatescu pe nume Ion Crăciun, realizator al unei publicații\ncu titlu de cancan <i>Pardon, Merci</i>,\ninspirat din peisajul orășelului de unde provin nu doar personajele ci și\nlegendarele obiceiuri și povestea flașnetarului și a valsului proverbial.\nPublicația e a editurii <i>Ars Docendi</i> a\nUniversității din București și conține amănunte delicioase despre timpul și\nlocul acțiunii, pe care unii dintre noi le-am aflat pentru prima data. Mulțumim, Ion Crăciun, glorie pasiunii idealiștilor care zăbovesc prin biblioteci și\narhive. </p> <p>Tot din arhive, de astă dată ale MNLR, a venit și o scriere\ninedită, delicioasă, aflată în manuscris, intitulată <i>Bucureșteanu᾽,</i> unde Tudor Mușatescu pe urmele lui Caragiale și\nAlecsandri, mai puțin asprimea criticii acestora, portretizează amuzat o\ntipologie familiară și atitudinea băgatului în seamă de care suferă micii\nipocriți. Doamna Eugenia Oprescu, șefa Arhivei Muzeului a deslușit perspicace\nîn scrisul lui Mușatescu acele caracteristici care ni-l fac și azi apropiat iar\nRadu Băieșu, amfitrionul ne-a informat totodată despre lucrările de restaurare\nde la viitoarea Casă memorială - Mușatescu ce se va deschide în curând. Seara\ns-a încheiat la etajul clădirii muzeului unde într-un spațiu consacrat, câțiva\nînvățăcei într-ale teatrului au interpretat pagini inedite din scrierile\nautorului sărbătorit. </p> <p>A fost plăcut și instructiv. Păcat că aceste\nevocări nu ajung la cei care ar avea atâta nevoie să afle mai multe despre\nistoria literaturii române, care se transformă adesea pentru școlari mai ales, într-un\nobiect minor, neprietenos. </p>"},
{"text": "<p>În cazul cancerului colorectal, simptomele diferă în funcție de zona unde este localizat. Cu toate acestea, durerile insuportabile, care trimit cel mai adesea pacienții la medic, apar când deja este prea târziu. </p> <p>Cancerul colorectal este cel mai frecvent tip de cancer în România. Conform datelor furnizate de platforma Globocan, în 2020, peste 98.886 de români au fost diagnosticaţi cu cancer. Dintre aceștia, 13.000 fiind cazuri noi de cancer colorectal, ceea ce plasează acest tip de cancer pe locul 1 în clasament, după cancerul pulmonar și cel de prostată. </p> <p>Despre cancerul colorectal, simptome, prevenție, dar mai ales despre avantajele chirurgiei robotice în acest tip de cancer a vorbit, pentru „Weekend Adevărul“, dr. Teodor Buliga, medic primar chirurgie generală cu competențe în chirurgia laparoscopică, chirurgia robotică și chirurgia oncologică la Spitalul Clinic SANADOR. Acesta a explicat că este important să avem un stil de viață sănătos, care implică un regim alimentar echilibrat și mișcare fizică, însă, în unele cazuri, nici măcar aceste măsuri de precauție, chiar și cumulate cu o genetică bună, nu ne pot feri de cancer. Din acest motiv, controalele periodice sunt necesare, dacă nu chiar obligatorii, pentru ca schimbările ce au loc în corpul nostru să fie monitorizate de medici – nu de puține ori, <a href=\"https://adevarul.ro/stiri-interne/sanatate/semnele-cancerului-de-colon-si-de-rect-1805546.html\">simptomele unui cancer</a> au fost resimțite de pacient prea târziu. </p> <p><b>„Weekend Adevărul“: Înainte de toate, ne puteți spune, pe scurt, care este diferența dintre tumoră și cancer?</b></p> <p><b>Dr. Teodor Buliga:</b> Cancer înseamnă că o parte dintre celulele noastre normale își modifică structura și devin nemuritoare. Ele scapă controlului normal al organismului și dintr-o celulă se transformă imediat în două și așa mai departe – mai exact, proliferează. Sunt celule anormale. Există și alte tumori care conțin celule pe care le avem în mod normal în organism, însă acesta nu este cancer. De altfel, noi numim tumoră orice umflătură. Între noțiunea de tumoră și cea de cancer este o diferență foarte mare. Cancerul reprezintă acele tumori care se dezvoltă în timp, proliferează și în timp au o caracteristică aparte – pleacă de la locul apariției, formând mici tumori fiice care se numesc metastaze. </p> <p><b>Un cancer tăcut, cu dureri întârziate</b></p> <p><b>Cancerul colorectal este pe primul loc în România. De ce în România incidența este atât de mare? Are poporul ceva în genă care îl face predispus la acest tip de cancer? </b></p> <p>Din fericire, nu. Genele noastre sunt suficient de bune. Sunt probabil mai multe explicații. În primul rând, ține foarte mult de adresabilitatea pacienților către doctori. Una este să te duci din timp, cum se face în țările civilizate, și să îți faci o colonoscopie de control sau o endoscopie digestivă superioară (în cancerele de stomac), ceea ce îți poate arăta din timp anumite leziuni pe care noi le denumim precanceroase. Sunt leziuni care, în timp, au potențial mare să se transforme în cancer – polipi. În momentul în care găsești acești polipi, îi poți extirpa endoscopic sau colonoscopic foarte ușor. Nu se mai ajunge în stadiul de cancer colorectal. Or, dacă tu nu faci uzual această investigație, automat vei ajunge în faza de diagnosticare directă a cancerului – a apucat să treacă acel timp, de la un simplu polip până la o tumoră canceroasă propriu-zisă. </p> <p><b>Care sunt simptomele acestui tip de cancer? </b></p> <p>Simptomele depind foarte mult de localizare. Intestinul gros este un pic împrăștiat în abdomen – pleacă din partea dreaptă, urcă sub ficat, apoi traversează abdomenul până sub splină, apoi, în stânga, coboară dinspre splină spre bazin și se continuă cu rectul. Simptomele depind foarte mult de locul în care apare această leziune, cancerul. Pe partea dreaptă colonul are un diametru foarte mare, iar materiile fecale sunt mai lichide, așadar o tumoră apucă să crească mult timp până când dă semne directe de ocluzie, împiedică târziu tranzitul materiilor fecale. În schimb, pe stânga, unde are un diametru mai mic, iar materiile fecale sunt mai solide, tumorile dau aproape imediat semne – deranjează pacientul, are meteorizare mai accentuată, se umflă mai ușor după ce mănâncă, scaunele nu mai sunt regulate, apar tot felul de probleme. Pe partea dreaptă, tumorile crescând foarte rapid, la un moment dat ajung să depășească capacitatea lor de a se hrăni, sunt prea mari pentru cât de puține vase au și încep să moară fragmentar, se necrozează, ceea ce va duce în timp la sângerări. Pacientul nu simte altceva decât o stare de slăbiciune, nu va simți acele simptome care anunță o ocluzie, dar se va simți obosit, va fi palid, niște simple analize de laborator vor arăta că are anemie. Pe măsură ce tumorile merg spre rect, ele capătă proprietăți speciale, încep să secrete mucus. Atunci, pacienții observă că exteriorizează materii fecale anormale, cu mucus, cu sânge, cu sânge modificat. În fazele tardive, apar dureri. Durerile apar numai atunci când tumorile invadează structuri nervoase, practic, atunci când depășesc intestinul gros. </p> <p><b>Există o anumită categorie care este mai predispusă la acest cancer colorectal? </b></p> <p>Toate cancerele, în principiu, au prevalență mai mare la grupele de vârstă din decadele 4-5-6, crescând decade ulterioare. Pe măsură ce speranța de viață a crescut, evident că și această boală a devenit din ce în e mai frecventă la vârste înaintate. Din păcate, există destul de multe situații când cancerul colorectal poate apărea la tineri.</p> <p><b>Omul și sistemul imunitar contra celulelor anormale</b></p> <p><b>Stilul de viață, stilul alimentar, stresul, au o contribuție majoră în a provoca un cancer? </b></p> <p>Cel mai probabil. În ceea ce privește cancerul la tineri, există o determinare genetică evidentă, dovedită deja, ei au niște mutații care favorizează apariția cancerului la vârste mici. Există o boală care se numește polipoză familială – în anumite situații poate face ca până la 25-30 de ani riscul de a dezvolta un cancer colorectal să atingă 100%. Este și motivul pentru care se ajunge la extirparea întregului colon, uneori și a rectului, la vârste de 20-20 și ceva de ani. Aici avem clar un determinism genetic și știm clar că pacienții respectivi vor evolua în direcția cancerului. Ei au 100, 150 de polipi pe întregul intestin și se vor transforma 100% într-un cancer. Dar, la oameni care nu au avut niciodată cazuri în familie, nu au niciun fel de modificare genetică, se pare că toți factorii pe care i-ați menționat acționează la un nivel pe care, din păcate, nu îl știm cu exactitate și provoacă acea scânteie. În declanșarea cancerului, scânteia este modificarea genetică, care transformă celula într-una imortală, nemuritoare și capabilă să se replice la infinit. Sigur că, ținând cont că este vorba de intestin, prima incriminată a fost alimentația. Este o realitate faptul că ne-am rupt puțin de alimentația naturală, sănătoasă, a bunicilor noștri. Totuși, existau cancere la vârstnici și înainte, deci nu este factorul singular. Am obiceiul să întreb pacienții, de exemplu, dacă au suferit un stres psihic major înainte de apariția bolii. Apare foarte frecvent situația în care relatează cu un an - maximum doi înainte, un stres psihic major de tipul șomaj, divorț, decesul unui părinte, al unui copil. Exact timpul necesar de la momentul zero al transformării maligne a celulei până la apariția unei tumori decelabile clinic este exact de unul-doi ani. Nu cred că este o simplă coincidență. </p> <p><b>Ați avut și cazuri în care oameni care au încercat să țină un stil de viață sănătos, să aibă o alimentație echilibrată, să nu fumeze, să nu consume alcool, să facă mișcare, să fie mai sportivi, să dezvolte cancer colorectal? </b></p> <p>Da. Trebuie să recunosc, este și surpriza noastră, dar și a lor, pentru că ei înșiși recunosc că nu au băut, fumat, dar au pățit asta. Trebuie totuși să înțelegem că noi producem permanent celule anormale, care nu sunt cum ar trebui, dar organismul nostru are sarcina să le curețe cumva și reușește. Acesta este <a href=\"https://adevarul.ro/stiri-interne/sanatate/sistemul-imunitar-poate-fi-invatat-sa-atace-2219772.html\">rolul sistemului imunitar</a>: orice moment care fragilizează sistemul imunitar (nu trebuie o boală autoimună sau o imunosupresie de durată), un eveniment care modifică răspunsul nostru față de aceste celule poate să facă la un moment dat ca una dintre celulele anormale să scape controlului. În momentul în care ea a scăpat controlului și a reușit să nu fie distrusă și începe să se replice, va genera această păcătoasă boală care este cancerul. </p> <p><b>Deci, oricât am încerca să fim sănătoși...</b></p> <p>Nu este chiar așa. Evident că riscurile sunt mult mai mici și că va trebui să limităm cumva acțiunea acestor factori favorizanți ai apariției cancerului. </p> <p><b>Diagnosticarea riguroasă și cele trei tratamente</b></p> <p><b>Care este procedura de diagnosticare?</b></p> <p>Trebuie pus foarte corect diagnosticul. Faptul că are un polip sau o tumoră nu înseamnă neapărat că are un cancer colorectal. Pentru a pune un diagnostic de cancer, valabil în orice localizare din organism, se prelevează țesut din tumoră, iar diagnosticul se pune în urma examenului histopatologic. Un specialist studiază la microscop fragmentele respective, observă dacă celulele au caracteristici speciale și el va fi cel care va pune diagnosticul. Pentru cancerul colorectal, diagnosticul este foarte ușor de pus în condițiile în care întregul colon este accesibil controlului endoscopic. În țări civilizate, colonoscopia este de rutină, chiar la oameni fără niciun simptom sau altă afecțiune; după o anumită vârstă, colonoscopia este intrată în controlul standard. Astfel au și descoperit polipii – leziuni precanceroase. </p> <p><b>După ce a fost pus diagnosticul, cum se determină tratamentul?</b></p> <p>Există trei direcții mari de tratament: tratamentul chirurgical, oncologic și radioterapia. Fiecare dintre ele are avantaje și dezavantaje, iar din această cauză au și niște indicații bine stabilite. Nu sunt stabilite de doctorul X, ci la nivel internațional, de comitete largi, care analizează o populație de sute de milioane de oameni. Sunt studii pe țări în care un singur oraș are populația cât România. Atunci, aceste ghiduri de practică, aceste protocoale se aplică strict la situația pacientului. Pentru a putea stabili ce trebuie și cum pot să îl tratez, trebuie să știu cât de extinsă este boală la nivel local, cât de mult a afectat din tubul digestiv, dacă există risc de complicații sau nu. Extinderea se face fie în ganglioni, fie la distanță, în alte organe – ficat, plămâni etc. –, metastaze. Odată ce am făcut această stadializare, prin investigații specifice – tomografii, examene RMN ș.a. –, pot trece la pasul următor. Decizia terapeutică se ia într-un comitet, grup de medici, alcătuit din radioterapeut, oncolog, chirurg, imagistician. Comisia oncologică sau „tumor board“ va stabili țintit pentru pacientul respectiv ce tip de tratament îi aduce maximum de beneficii, conform protocoalelor în vigoare la momentul respectiv. Protocoalele sunt actualizate tot timpul – ceea ce astăzi în medicină este alb, poate să sune negru peste 10-20 de ani, în funcție de descoperiri. Pentru cancerul de colon există o particularitate: tratamentul chirurgical are un rol foarte important pentru că acest tip de cancer evoluează către complicații – sângerare, ocluzie. Atunci, indiferent că vei începe cu chimioterapie sau radioterapie, rolul chirurgiei este bine stabilit</p> <p><b>Știm că operați cu robotul da Vinci și faceți acest tip de chirurgie la SANADOR. Ne-ați putea explica puțin ce beneficii aduce? În urma unei operații – fie că este clasică, fie că este cu acest robot – se poate ca pacientul să aibă anus contra naturii? </b></p> <p>Tendința actuală este, pe de o parte, să încerci să scoți cât mai mult din boala respectivă, iar pe de altă parte, să respecți calitatea vieții pacientului. Tehnic poți face aproape orice intervenție, dar important este ca pacientul după operație să își desfășoare activitatea cât mai aproape de normal. În momentul în care am făcut strategia chirurgicală, de operație, trebuie să am în vedere că trebuie să scot tumora de bază, ganglionii care drenează sângele/limfa de acolo, și, dacă este cazul, metastazele. Apoi, cumva, trebuie să refac continuitatea tubului digestiv și este un scop la fel de important precum partea oncologică, de curățare a cancerului din interior. Cea mai mare teamă a pacienților, și cred că este unul dintre motivele din cauza căruia nu se adresează medicilor la timp, este de a avea un anus contra naturii. Anusul contra naturii are și el mai multe variante și este bine să îi explici pacientului că există de cele mai multe ori o situație temporară în care poate avea o pungă, 1-3 luni, până când se sudează intestinul unde s-a făcut reparația respectivă. Sunt destul de rare situațiile în care pacientul trebuie să rămână definitiv cu colostomă. Aceste situații trebuie explicate foarte corect, iar pacientul trebuie să știe exact care sunt riscurile și beneficiile. În momentul în care <a href=\"https://adevarul.ro/stiri-interne/sanatate/interviu-dr-bogdan-martian-multi-romani-inca-nu-2073650.html\">chirurgia minim invazivă – laparoscopică</a> și robotică – s-a dezvoltat foarte mult, riscul de a rămâne cu anus contra naturii definitiv este mult redus pentru că robotul aduce niște avantaje certe. S-au dezvoltat tehnici, procedee țintite pentru acest instrument care îmi permite o foarte bună vizualizare, să văd cât de mult tai și nu tai mai mult decât necesarul. De exemplu, în momentul operației, pot injecta o substanță în venele pacientului care îmi va colora exact zona pe care trebuie să o extirp, respectiv îmi va arăta cât de viabilă este zona pe care o păstrez, astfel să cresc șansele ca cele două capete să se sudeze mai bine. Restul este înghesuit între multe organe, în bazin, cu multe oase, organe valoroase și vase, robotul îmi aduce un plus. Dacă acum 40 de ani era indicația de a scoate tot și a lăsa pacientul cu anus iliac definitiv, acum tocmai chirurgia minim invazivă îmi permite să mă duc cu rezecția până la limita posibilului. Riscul ca pacientul să rămână cu anus iliac definitiv este din ce în ce mai mic.</p> <p><b>Chirurgia clasică, încă prezentă</b></p> <p><b>Nu se mai pune problema de operație clasică... </b></p> <p>Chirurgia clasică își păstrează indicațiile ei. Are niște avantaje certe. A fost o lungă discuție cât de bună este comparativ cu cea minim invazivă. La un pacient venit cu tumori foarte mari, cu multiple metastaze, în ocluzie, chirurgia clasică are prevalență, către ea te uiți prima oară. Minim invaziv înseamnă foarte multe avantaje pentru pacient: se recuperează mult mai rapid, se va insera social mai rapid, durerile  postoperatorii sunt mult mai mici, dar această indicație trebuie aleasă foarte judicios, nu poți forța limitele, dincolo de protocoale. </p> <p><b>Asta înseamnă că apelați la unul dintre aceste tipuri de chirurgie în funcție de stadiul probabil în care se află pacientul... </b></p> <p>Trebuie adaptat situației pacientului, căruia îi trebuie explicat ce metodă îi va aduce cele mai multe beneficii. Pe măsură ce chirurgia robotică se va dezvolta și sper că va fi rezolvată și partea logistică, administrativă – toți cei implicați, asigurătorii, vor spune că este cel mai bun procedeu, deci deconturile vor urma firesc –, mă aștept ca evoluția postoperatorie a pacientului să fie mult mai apropiată de intervenții simple – cura herniilor, colecistectomii etc. Pacienții trebuie să înțeleagă că nu mai este o frică atât de mare ca acum 40 de ani că medicul îi va pune o pungă. Nu. Medicina s-a dezvoltat, procedeele anesteziologice au evoluat foarte mult, chirurgia minim invazivă este din ce în ce mai prezentă, iar toate acestea duc la vindecarea pacientului, dar și la o evoluție aproape de normal. Este o evoluție foarte bună în stadiile inițiale. De aceea este foarte important ca pacienții să se prezinte din timp la medici. Mai bine te duci la cea mai mică supărare și îți faci investigații inutil decât să ajungi prea târziu. În stadiile 1 și 2, depășește 90%. În stadiul 1 sunt studii care arată că procentul de vindecare este aproape de 100%. În stadiul 3, când ganglionii încep să fie prinși, supraviețuirea la 5 ani este la 75%. Acest lucru înseamnă că 3 din 5 pacienți, beneficiind de tratament corect și complet, supraviețuiesc fără probleme. În stadiul 4, lucrurile nu sunt atât de optimiste, 1 din 7 pacienți supraviețuiește la 5 ani. Cel mai important este ca pacientul să ajungă din timp la medic. Medicii au la dispoziție instrumentele și investigațiile necesare, știu ce au de făcut, pentru a putea obține cele mai bune rezultate în cazul respectiv. </p> <p><b>Care este mijlocul de prevenție pe care îl recomandați? </b></p> <p>Din punctul meu de vedere, un om care are o gândire sănătoasă și încearcă să îndepărteze de el sursele de stres, care face mișcare – este un lucru dovedit că mișcarea favorizează enorm propria noastră apărare –, un om care mănâncă cât de cât sănătos, care păstrează o moderație în toate, menținând acest stil de viață, poate ține departe doctorul. Acest sfat este valabil pentru aproape orice afecțiune neoplazică.</p>"},
{"text": "<p>Prognoza publicată luni de Administraţia Naţională de Meteorologie pentru următoarele două săptămâni (27 februarie - 12 martie) arată că temperaturile se vor încadra în valorile normale ale perioadei.</p> <p>Precipitaţiile vor fi moderate cantitativ în majoritatea regiunilor.<a href=\"https://www.meteoromania.ro/\" rel=\"nofollow\"> Estimarea</a> este realizată folosind produsele numerice ale Centrului European pentru prognoze pe medie durată (ECMWF) de la Reading, Anglia. Sunt prognozate temperaturile maxime şi minime, mediate pentru fiecare regiune a ţării şi adaptate local cu modele statistice şi sunt indicate perioadele cu probabilitatea cea mai ridicată de apariţie a precipitaţiilor.</p> <p><a href=\"https://adevarul.ro/stiri-interne/societate/probleme-in-traficul-feroviar-trei-trenuri-sunt-2245572.html\">Ultimele două zile ale lunii februarie</a> vor fi caracterizate de o<a href=\"https://adevarul.ro/stiri-interne/meteo/iarna-loveste-cu-furie-harta-regiunilor-cu-vreme-2245414.html\"> vreme rece</a>, cu temperaturi maxime în medie cuprinse între 3 și 5 grade. Ulterior, în restul intervalului deși vor mai fi oscilații ale temperaturilor diurne, valorile termice se vor situa în jurul celor normale, medii între 6 și 10 grade, cu o posibilă încălzire spre finalul perioadei (8-12 martie). Regimul termic nocturn va fi caracterizat de valori, în marea lor majoritate în jurul pragului de îngheț, astfel media minimelor se va situa între -2 și 2 grade.</p> <p>Pe 27 februarie vor fi precipitații posibil moderate cantitativ, dar local și temporar acestea pot apărea în mare parte și din restul intervalului de referință. </p> <p>Vremea va fi rece în ultimele două zile ale lunii februarie, când se vor înregistra temperaturi maxime cuprinse în medie între 2 și 4 grade. Ulterior, în restul intervalului, deși vor mai fi oscilații ale temperaturilor diurne, valorile se vor situa în jurul celor normale, medii între 6 și 9 grade, cu o posibilă încălzire spre finalul perioadei (8-12 martie). Regimul termic nocturn va fi caracterizat de valori sub pragul de îngheț, astfel media minimelor se va situa în general între -3 și 0 grade.</p> <p>Vor fi precipitații, local moderate cantitativ în data de 27 februarie, dar cu caracter temporar și pe parcursul celei de-a doua săptămâni (5-12 martie). </p> <p>În cea mai mare parte a intervalului regimul termic va fi caracterizat de valori apropiate de normele climatologice, astfel media maximelor va oscila între 4 și 8 grade, cu o posibilă încălzire spre finalul perioadei, iar minimele se vor situa în medie între -5 și 0 grade, local mai coborâte în anumite nopți. </p> <p>Vor fi precipitații, moderate cantitativ în data de 27 februarie, dar cu caracter temporar și pe parcursul celei de-a doua săptămâni (5-12 martie). </p> <p>Regimul termic va fi caracterizat în cea mai mare parte a intervalului de valori apropiate de normele climatologice, astfel media maximelor va oscila între 4 și 7 grade, exceptând ziua de 27 februarie când va fi rece, o medie în jurul a 2 grade, iar minimele se vor situa în medie între -5 și 0 grade, local mai coborâte în nopțile din perioada 1-3 martie. </p> <p>Vor fi precipitații, însemnate cantitativ în data de 27 februarie, dar cu caracter temporar și după data de 4 martie până la finalul intervalului de referință.</p> <p>Până în jurul datei de 2 martie vremea va fi rece, cu o medie a temperaturilor maxime de 2...4 grade. Ulterior, valorile termice diurne vor mai crește și vor fi apropiate de normele climatologice, astfel media maximelor va fi cuprinsă între 5 și 9 grade. Temperaturile minime în marea lor majoritate vor fi sub pragul de îngheț și se vor situa în medie între -4 și 0 grade, local mai coborâte în anumite nopți. </p> <p>Vor fi precipitații, local moderate cantitativ în data de 27 februarie, dar cu caracter temporar și pe parcursul celei de-a doua săptămâni (5-12 martie). </p> <p>În data de 27 februarie, vremea va fi caldă cu o medie a temperaturilor maxime în jurul a 14 grade, apoi până spre 3 martie regimul termic diurn va fi în scădere și va fi caracterizat de valori apropiate de norme, cu medii de 5...7 grade. În cea de-a doua săptămână media maximelor va mai crește și va oscila în general între 8 și 10 grade. Temperaturile nocturne vor fi în general pozitive, cu medii ale minimelor de 1 și 4 grade, posibil mai scăzute în nopțile din perioada 2-4 martie.</p> <p>Local și temporar vor fi precipitații slabe, mai ales în intervalele 27 februarie - 2 martie și între 6 și 12 martie.</p> <p>Vremea va fi caldă în data de 27 februarie, cu o medie a temperaturilor maxime în jurul a 12 grade, apoi până spre 3 martie regimul termic diurn va fi în scădere și va fi caracterizat de valori apropiate de norme, cu medii de 5...6 grade. În cea de-a doua săptămână media maximelor va mai crește și va oscila în general între 8 și 10 grade. Temperaturile nocturne vor fi în cea mai mare parte a intervalului apropiate de pragul de îngheț, o medie ale minimelor de -1...1 grad, exceptând primele nopți când vor fi pozitive, în jurul a 2 grade.</p> <p>Local și temporar vor fi precipitații slabe în cea mai mare parte a intervalului de referință.</p> <p>Până în jurul datei de 3 martie regimul termic va fi caracterizat de valori apropiate de normele climatologice, cu maxime medii între 4 și 7 grade, apoi vremea se va mai încălzi, astfelcă media temperaturilor diurne se va situa în general între 8 și 10 grade. Valorile nocturne vor fi în cea mai mare parte a intervalului apropiate de pragul de îngheț, o medie a minimelor de -1...1 grad, exceptând primele nopți când vor fi pozitive, în jurul a 2...3 grade.</p> <p>Local și temporar vor fi precipitații, în general slabe cantitativ în cea mai mare parte a intervalului de referință. </p> <p>Vremea va fi rece pe tot parcursul perioadei, astfel media temperaturilor maxime va oscila între -4 și 2 grade, iar minimele vor fi negative, în medie între -8 și -4 grade, posibil mai scăzute în unele nopții și sub -10 grade.</p> <p>Vor fi precipitații, local moderate cantitativ în data de 27 februarie, dar cu caracter temporar și pe parcursul celei de-a doua săptămâni (5-12 martie). În restul intervalului precipitațiile vor fi slabe și izolate.</p>"},
{"text": "<p>Fotbalul s-a reluat în Turcia, la două săptămâni după dezastrul natural care a „ras“ orașe întregi și a provocat până acum peste 50.000 de decese. Această tragedie a declanșat un val de furie la adresa guvernului condus de Erdogan, <a href=\"https://adevarul.ro/sport/erdogan-contestat-puternic-in-turcia-scandari-2245621.html\" target=\"_blank\">după cum Adevărul a arătat aici.</a></p> <p>Și nu doar la meciul Fenerbahce – Konyaspor au existat niște scandări fără precedent. La fel s-a întâmplat și pe stadionul „Vodafone Park“, unde Beșiktaș Istanbul își dispută meciurile de pe teren propriu. Doar că, pe lângă manifestările împotriva guvernului, suporterii gazdelor au recurs și la un gest superb.</p> <p>Concret, după 4 minute de la fluierul de start al meciului Beșiktaș – Antalyaspor, încheiat cu scorul de 0-0, jocul a fost oprit, iar fanii formației din Istanbul au aruncat pe gazon cu jucării de pluș pentru copiii afectați de cutremur. Imaginile au devenit virale și au făcut înconjurul lumii.</p>"},
{"text": "<p>Prezentatoarea Ioana Cosma și-a găsit angajament după ce a\nfost dată afară de PRO TV, după ce șefii au hotărât să scoată din grilă emisiunea\n„Ora Exactă în Sport”. Jurnalista revine în prim-plan la o emisiune de sport,\nde data aceasta în mediul online, la publicația Fanatik.</p> <p>Ioana Cosma va colabora în noua ipostază cu Leo Badea,\nproducătorul cu care lucra și la emisiunea pe care o <a href=\"https://adevarul.ro/sport/ioana-cosma-prima-reactie-dupa-ce-a-fost-data-2236973.html\">modera</a> la PRO Arena. Noua\nemisiune va debuta la 1 martie. </p> <p><i>„Am cea mai frumoasă\nmeserie din lume, sunt norocoasă că lucrez în această zonă, că pot să mă bucur\nzilnic de ceea ce îmi oferă sportul. Așa că n-am putut să stau mult timp\ndeparte și mă întorc la dragostea dintâi, dintotdeauna, trecută, prezentă și\nviitoare. De la 1 Martie (...) vă aștept la «Fanatik Superliga».</i></p> <p><i>Mă bucur că fac echipă\ncu fostul și noul meu coleg Leonard Badea, cu care lucrez de peste 20 de ani.\nSunt chiar fericită”,</i> a spus jurnalista.</p> <p>Ultima ediţie a emisiunii „Ora exactă în sport”, în care pe prezentatoare au podidit-o lacrimile, a fost\ndifuzată de PRO Arena în data de 5 februarie 2023, apoi a fost înlocuită cu serialele de\ncomedie „Familia Bundy” și „Seinfeld”.</p> <p>Deși s-a vorbit despre faptul că va ajunge la Prima, unde <a href=\"https://adevarul.ro/sport/radu-banciu-reactie-dupa-ce-a-aflat-ca-va-fi-2237578.html\">va\nlucra </a>alături de Radu Banciu, până la urmă Ioana Cosma s-a reorientat și a\najuns la Fanatik.</p> <p>Imediat după ce s-a anunțat că va fi dată afară de la PRO, Ioana Cosma a postat câteva cuvinte pe Facebook, dar a și discutat cu câțiva dintre cei care au comentat postarea sa. „<i>Ne gândim, analizăm și acționăm! Cam așa face și CFR Cluj. Avem un nou lider, dar posibil să avem aceeași campioană. E</i><i> o decizie a companiei, nu e nicio dramă</i>”, a fost mesajul prezentatoarei pe contul său.</p> <p>Ioana era cel mai <a href=\"https://adevarul.ro/sport/gigi-becali-un-car-de-nervi-s-a-certat-si-cu-2114108.html\">experimentat</a> membru al redacției de sport de la PRO TV, activând în trust de peste 20 de ani, ca reporter, realizator și prezentator.  </p>"},
{"text": "<p>Deși îi despărțeau 56 de ani, filosoful Mihai Șora și poeta, eseista și traducătoarea Luiza Palanciuc au fost trup și suflet. Cei doi au trăit o frumoasă poveste de dragoste și s-au căsătorit în 2014.</p> <p>Înainte să o întâlnească pe Luiza, Mihai Șora a fost căsătorit vreme de 72 de ani cu Mariana Șora, regretata scriitoare alături de care are trei copii. Luiza Palanciuc împărtășea aceleași pasiuni ca și soțul său și i-a fost aproape în ultimii săi ani de viață.</p> <p>În ciuda vârstei, 106 ani, <a href=\"https://adevarul.ro/stiri-interne/societate/fotografie-inedita-publicata-de-mihai-sora-in-2057723.html\">Mihai Șora era foarte activ pe rețelele de socializare</a> și întotdeauna avea numai cuvinte de laudă la adresa partenerei sale. Deseori el o menționa în postările sale, relatează <a href=\"https://a1.ro/showbiz/vedete/cine-e-sotia-lui-mihai-sora-cu-cine-se-iubeste-filosoful-la-varsta-de-105-ani-femeia-sa-are-doar-47-de-ani-id1081530.html?fbclid=IwAR2dgVXgpXDda8MlSskPu3KqojzN_hGBiHXov7f2rLOcGI57ik0Ks9LFe_o\" rel=\"nofollow\">antena1.ro</a></p> <p>„<i>Iubirea, în formele ei cele mai diverse, este un lucru care trebuie să ne acompanieze viaţa de la început până la sfârşitul ei. Există în fiecare viaţă atâta lumină cât capacitate dai iubirii. Iubirea îmbrăţişează din capul locului întreaga lume”</i>, spunea filosoful într-una dintre postările sale.</p> <p>De asemenea, în anul 2017, cu ocazia aniversării lor, Mihai Șora a postat un mesaj care a emoționat.</p> <p>„<i>În urmă cu trei ani, la Starea Civilă din sectorul 1 al orașului București, Luiza și cu mine semnam în condica de prezență, înconjurați de oameni dragi și inteligenți: – cele mai frumoase autografe din viețile noastre de scriitori. Pentru că, dragi prieteni, știți bine (sau, dacă ați uitat, vă reamintim): Dragostea este îndelung răbdătoare, dragostea este plină de bunătate, dragostea nu pizmuiește, nu se laudă, nu se trufește. Dragostea nu se poartă cu necuviință, nu caută ale sale, nu se aprinde de mânie, nu pune la socoteală răul. Nu se bucură de nedreptate, ci se bucură de adevăr</i>\", a scris filosoful.</p> <p><a href=\"https://adevarul.ro/stiri-interne/evenimente/mihai-sora-a-murit-filosoful-avea-106-ani-2245349.html\">Prima soție a lui Mihai Șora a fost scriitoarea Mariana Șora</a> care a părăsit România la sfârșitul anilor '70. Aceasta a decedat la München, în Germania, în anul 2011, la vârsta de 94 de ani. Din această primă căsătorie, Mihai Șora are trei copii: Alexandra, Andrei și Tom.</p> <p>Decesul filosofului a fost anunțat sâmbătă seară pe pagina de socializare de cea care i-a fost alături în ultimele clipe. Iată ce mesaj a postat Luiza Palanciuc-Șora:</p> <p><i>„Iubitule,</i></p> <p><i>ai fost fericire pură: nu doar un om frumos, ci Frumusețea însăși, credința, nădejdea și dragostea, cum spune cuvântul apostolic. Și niciodată nu-ți voi fi îndeajuns de recunoscătoare pentru tot ce mi-ai dăruit timp de aproape două decenii. Tu m-ai scos de pe șinele destinului meu și m-ai legat ireversibil și armonios de al tău, cu o grație de care numai tu erai capabil și pe care nu mulți pământeni o pot cuprinde cu mintea sau cu inima.</i></p> <p><i>Încă nu știu cum va arăta ziua de mâine, nici toate cele care vor urma. E dincolo de puterea mea de acceptare. Unii oameni ar trebui să trăiască veșnic – nu numai în Rai, unde, negreșit, tu vei sta, ci și pe punctul acesta albastru, boțul de apă și humă care plutește în spațiu și pe care opt miliarde de alte făpturi omenești – dar niciuna ca tine – conviețuiesc, se ceartă sau se iubesc, se războiesc ori își sunt – unele, altora – sprijin. </i></p> <p><i>E frig fără tine, iubitule.</i></p> <p><i>Aziul”</i></p>"},
{"text": "<p>Cybill Shepherd a declarat că este încă „bântuită” de\nperioada petrecută cu „frumosul și minunatul” Elvis Presley, după cum l-a numit\nea. De asemenea, își amintește deseori de ce a trebuit să se îndepărteze de el.</p> <p>Actrița, care are 73 de ani, este la fel de frumoasă și\nplină de viață ca atunci când l-a cunoscut pe Elvis, în urmă cu 50 de ani.\nCybill Shepherd a devenit imediat o senzație după rolurile sale marcante din\nThe Last Picture Show din 1971 și apoi din The Heartbreak Kid în anul următor.\nCând Regele a auzit că aceasta vizitează Memphis, i-a cerut o întâlnire, însă\ntânăra actriță avea doar 22 de ani, dar era deja foarte hotărâtă și a făcut\nimediat propria cerere în schimb.</p> <p>„<i>M-a invitat în oraș prin intermediul unui tip comun pe care\nîl cunoșteam și i-am spus: 'Nu, a spus că mă va suna el însuși!'. Așa că\nprietena mea cea mai bună, Jane, a ridicat telefonul și a spus: 'Doamne, e Elvis!'.\nAm stabilit să ne întâlnim la un mare teatru pe care îl închiria până la miezul\nnopții. L-am <a href=\"https://adevarul.ro/showbiz/vedete/cu-ce-se-ocupa-fiul-lui-florin-calinescu-dupa-ce-2245301.html\">așteptat o veșnicie.</a> Când în sfârșit a ajuns acolo, toți cei din\nrândul din dreapta mea s-au ridicat. Avea un fel de mafie din Memphi</i>s”, a spus\nactrița pentru <a href=\"https://www.express.co.uk/entertainment/films/1736267/Elvis-Presley-sex-life-girlfriend-Cybill-Shepherd?int_source=mantis_rec&amp;int_medium=web&amp;int_campaign=more_like_this\" rel=\"nofollow\">Expres.co.uk.</a></p> <p>Actrița a mărturisit că la vremea aceea credea că e prea bătrân\npentru ea „<i>La vremea respectivă, am crezut că era prea bătrân pentru mine -\nBeatles era muzica mea -, dar între noi a existat o chimie... Mirosea a săpun\nși dulce, ca zahărul și transpirația. Am simțit foarte mult pentru el”.</i></p> <p>În 1998, ea a spus despre aventura lor: <i>\"A fost ceva\nmitic. Arăta grozav. Și mirosea grozav - chiar mirosea\".</i></p> <p>„<i>Cineva mi-a pus o întrebare chiar zilele trecute: Era\nElvis oarecum copilăros? Am răspuns: Ei bine, în cel mai bun sens - era\ngenial, era amuzant, era cald la suflet</i>”, i-a spus ea lui Larry King în 2000.</p> <p>Mai recent, a fost întrebată despre viața lor sexuală.\nElvis a fost celebru pentru că nu s-a culcat cu Priscilla ani de zile, până\ncând s-au căsătorit, dar Cybill Shepherd a spus: </p> <p>„<i>Nu, nu, nu: Dacă îmi place un tip,\nnu voi aștepta 90 de zile. Noi nu am așteptat atât de mult. M-am dus la\nGraceland și am mâncat niște sandvișuri cu banane prăjite, iar în noaptea\nurmătoare m-am întors și nu l-am văzut pe tatăl lui și totul a fost în regulă...</i>”,a\nmai dezvăluit actrița. </p> <p><i>„Îi plăcea ca fetele să poarte chiloți albi, știți ce\nvreau să spun</i>”, a mai spus ea, menționând că a refuzat să facă acest lucru.</p> <p>De asemenea, a mai făcut referiri despre viața lui\nsexuală. Întrebată de prezentatorul american Andy Cohen dacă sexul cu Elvis Presley a\nfost bun, Shepherd a răspuns: „<i>Oh, da! Minunat... </i><a href=\"https://adevarul.ro/stiri-locale/alba-iulia/pasiunea-unui-iubitor-de-animale-iesit-la-pensie-2231199.html\">Iubitor și grijuliu</a><i>”, a spus\nea. </i>Cu toate acestea, într-un alt interviu, actrița a dezvăluit ce l-a învățat\npe Rege în pat. </p> <p>„<i>Am început să ne întâlnim și el este un tip cu adevărat\nminunat, sexy, incredibil”. Apoi a făcut referire la un capitol din\nautobiografia ei, Cybill Disobedience, despre Elvis, care se intitulează:\n„White boys dont eat...</i>”. Se pare că starul a fost reticent în a-i face sex\noral și a adăugat: <i>„A trebuit să-l învăț cum să o facă. Există lucruri mai rele\npe care să înveți un bărbat să le facă</i>!”, a mai dezvăluit Cybill Sepherd.</p> <p>Din nefericire, dependența lui Elvis Presley de medicamentele\neliberate pe bază de rețetă a pus capăt rapid relației.</p> <p>„<i>Mi-a plăcut foarte mult de el. Mi s-a părut că era\nfoarte cald. Și unul dintre cei mai frumoși bărbați pe care i-am văzut\nvreodată. Pe măsură ce am petrecut mai mult timp cu el, mi-am dat seama că avea\no dependență de droguri - iar pe mine nu m-au interesat niciodată drogurile\ndeloc</i>”, a mai spus ea.</p> <p>Actrița a descris că Regele intra uneori în dormitor și\nleșina imediat sau îi lăsa droguri și bijuterii cu smaralde și diamante pe\nnoptieră. „<i>El spus: Uite drogurile tale. Am întrebat: Unde sunt ale tale?. El a\nspus: Le-am luat deja. Așa că le-am aruncat în toaletă și am lăsat bijuteriile\nacolo. Îmi cam doresc să le fi luat acum.... Am învățat foarte devreme să nu\nlași bărbații să-ți dea ceva de băut sau pastile de orice fel</i>”, a mai spus ea în\n2019.</p> <p>Relația lor de scurtă\ndurată s-a încheiat, dar Shepherd nu a uitat niciodată perioada petrecută\nîmpreună: „<i>Am fost bântuită de Elvis în sensul că, atunci când l-am cunoscut,\nera foarte drăguț, dar era și foarte dependent de droguri... Poate că l-aș fi\nputut ajuta</i>?”, se întreabă ea acum retoric.</p>"},
{"text": "<p>Cu un ROBOR aflat\nla  cel mai mic nivel din ultimele cinci\nluni,  românii cu credite în lei pot\nspera că ratele vor scădea din luna februarie?\n\nDacă până acum cei cu credite în lei dar cu IRCC au răsuflat ușurați, din\naprilie acesta va ajunge la 6,02% , adică rate mai mari.</p> <p>Alexandru Păunescu,\ndirector în BNR și președintele Centrului de Soluționare Alternativă a\nLitigiilor Bancare (CSALB) i-a sfătuit pe români să se abțină să ia credite în\nacest an.\n\n</p> <p>În noua\nediție Adevărul Live, realizată și moderată de<a href=\"https://adevarul.ro/author/456\"> Antoaneta Banu </a>invitata ei, Gabriela Folcuț, Director Execuctiv\nAsociația Română a Băncilor explică  ce\nurmează cu ratele românilor și cum se poate proceda pentru a nu se ajunge în\nexecutare silită pentru neplata ratelor la bancă dar și cum va evolua\ncreditarea în România în acest an. </p>"},
{"text": "<p>Conform datelor\noferite de EUROSTAT, România are în față o criză majoră în sistemul de\neducație. 50% dintre profesori se vor  pensiona  în următorii 10 ani, iar situația cuprinde învățământul\nprimar, gimnazial și liceal.  Criza este\namplificată și de nivelul scăzut de salarizare, de intersul scăzut pentru cei\ntineri de a deveni profesori.</p> <p>Cu salarii\nproaste, cu o lipsă a politicilor statutului de a investi în dezvoltarea academică\na cadrelor didactice din România, mai sunt posibile perfomanțele profesorilor transpuse\nîn rezultatele elevilor?</p> <p>Cum ar putea\nca în școala din România să existe  un  Super Teach cu o mentalitatea deschisă?</p> <p>Se poate\nprin implicarea mediului  de business  de la noi care investește în sistemul de\neducație din România, pentru că școala românească are nevoie urgentă de mentalitate\ndeschisă.  arată Dragoș Anastasiu co\nfondatorul Asociației SuperTeach</p> <p>Află de la Dragoș\nAnastasiu, unul dintre cei mai cunoscuți oameni de business de la noi și co fondatorul Asociației SuperTeach, ce este\nmentalitatea deschisă și cum se pot transforma profesorii din România în SuperTeach.\nTotul într-o nouă ediție din Adevărul Live, realizată și moderată de <a href=\"https://adevarul.ro/author/456\">Antoaneta Banu\n</a></p>"},
{"text": "<p>Unul din marii actori ai României împlinește astăzi 83 de ani. Artist al Teatrului Nottara, Alexandru Repan s-a născut pe 26 februarie 1940, la București. Bărbatul șarmant și cuceritor a avut o singură iubire în viață: soția sa Simona, în vârstă de 51 de ani.</p> <p>Deși pare greu de crezut,actorul este căsătorit cu Simona Repan, în vârstă de 51 de ani, pe care o știe de când aceasta avea 7 ani. Împreună au doi băieți. Conform <a href=\"https://www.wowbiz.ro/cine-e-alexandru-repan-marele-actor-si-a-dedicat-o-viata-intreaga-teatrului-20271056\" rel=\"nofollow\">wowbiz.ro</a>, s-au văzut prima dată când actorul urca pe scena școlii pentru a interpreta un rol într-o piesă. Destinul a făcut să se reântâlnească după mulți ani, la Institutul de Teatru.</p> <p>“<i>Juca în spectacolul “Craii de curtea veche”, probabil că știți, era un one-man-show pe care Alexandru Repan îl făcea cu mare succes. Prietena mea m-a trecut prin culise în sală. În culise l-am văzut, își lega lavaliera. Era o lavalieră mov, și-acum o țin minte. Și a început să țipe la Ileana, că “de ce a adus copilul ăsta, care n-o să înțeleagă nimic din spectacol și oricum o să facă gălăgie!”. Am fost foarte revoltată la momentul acela, cum adică credea el că eu nu o să înțeleg nimic din spectacol? Am intrat în sală, evident că nu am înțeles nimic din spectacol, dar am stat cuminte pentru că îmi era frică de vocea aia care tunase înaint</i>e”, a povestit soția sa, Simona.</p> <p>Apropiații spun că Alexandru Repan este timid și visător. S-a căsătorit târziu, la 50 de ani și a avut copii după 55 de ani. ”<i>Eu, unul, cred că dacă o viață întreagă îl cauți pe Dumnezeu și nu reușești să-l găsești, te mulțumești și cu solii lui, cu îngerii. Copiii sunt îngerii noștri, trimiși de sus să ne mai aline ceva din nefericirea existențială</i>”, mărturisea maestrul Alexandru Repan.</p> <p><a href=\"https://adevarul.ro/showbiz/film/drama-actritei-marga-barbu-amazoana-filmului-2245064.html\">Cu o activitate care a inclus peste 70 de roluri </a>în teatru și mai bine de 50 de roluri în filme, printre care „Dimitrie Cantemir” (1973), „Războiul de Independenţă” (1977) şi „Amen” (2002), Alexandru Repan este stâlp de bază al Teatrului Nottara din București, instituție unde a fost angajat în 1968. În 2002, actorul a fost decorat cu Ordinul național Serviciul Credincios în grad de Cavaler.</p> <p> Mama sa a fost cea care l-a îndemnat să studieze la Facultatea de Istorie, iar tânărul Repan a ascultat-o. Însă, soarta îi rezerva o surpriză de proporții: o carieră de actor de succes.</p> <p>Chiar înainte să-l aducă pe lume pe micul Alexandru, Marghit Repan i-a spus doctorului că își dorește să aibă un băiat, să fie frumos și să se facă actor, povestea actorul într-un interviu mai vechi, la Formula As. Ursitoarele au ascultat-o. Actorul Alexandru Repan s-a născut pe 26 februarie 1940, în București, pe bulevardul Pache Protopopescu. O capră, iedul acesteia și o trotinetă au fost singurele sale ”jucării”, după cum mărturisea.</p> <p>Părinții săi, Marghit și Alexandru, erau considerați mici burghezi: tatăl –profesor de lucru manual, iar mama – casnică. <a href=\"https://adevarul.ro/stil-de-viata/magazin/marea-iubire-a-actorului-marin-moraru-cine-i-a-2238656.html\">Iubeau teatrul și l-au dus pe unicul fiu la multe spectacole.</a> Adolescentul Alexandru știa pe dinafară rolurile marilor actori ai timpului. Tot pe la 14 ani a descoperit filmul, în cinematograful din vecinătate, unde își petrecea chiar și o zi întreagă, văzând filme, unul după altul.</p> <p>Din dorința mamei, la 16 ani, se înscrie la Facultatea de Istorie, pe care a absolvit-o în 1961. În același an, dă cu succes examen de admitere la Institutul de Teatru. </p> <p>Intră din prima încercare cu o schiță de Caragiale, ”Amicul X”, și cu un sonet de Eminescu. Are colegi ce vor ajunge nume mari în teatrul românesc: Emil Hossu, Melania Cârje, Ștefan Sileanu, Olga Bucătaru, Peter Paulhoffer și Alexandru Bocăneț.</p>"},
{"text": "<p>Este povestea unei diademe superbe, dar deopotrivă de teribile, care-a stat la baza unui lung șir de tragedii și pe capul unor femei încercate de soartă.</p> <p>Se spune că această diademă misterioasă\nblestemă pe oricine îndrăznește să o poarte, motiv pentru care, astăzi, a fost\nabandonată prin vreun cufăr încuiat, în ciuda valorii sale istorice\ninestimabile. </p> <p>Este vorba despre o tiară cu diamante încrustate pe un design cu\nfrunze de căpșuni, care a strălucit pe capul mai multor generații de Mari\nDucese de Hesse, descendente ale Reginei Victoria a Angliei. Toate aceste ducese au\nexperimentat mariaje nefericite sau morți tragice, iar una dintre ele a fost\nsora preferată a <a href=\"https://adevarul.ro/stiri-externe/europa/regina-elisabeta-a-ii-a-a-fost-inmormantata-2206394.html\" rel=\"external\">Prințului Philip, plecat dintre noi în anul 2021</a>.</p> <p>Bijuteria a fost comandată în anul 1861 de\ncătre Prințul Albert, soțul celebrei Regine Victoria a Angliei, pasionat de\nbijuterii și  urma să fie un cadou de\nnuntă pentru Prințesa Alice, cea de-a doua fiică a lor, după căsătoria ei cu\nLudovic al IV-lea de Hesse și de Rin. Cu toate acestea, Prințul Albert n-avea\nsă trăiască să-și vadă fiica măritată, murind brusc din cauza febrei tifoide\nînainte de-a avea loc nunta acesteia. Ca atare, nici Prințesa Alice nu s-a\nbucurat de ziua ei cea mare, ceremonia ei fiind descrisă ca cea mai tristă\nnuntă regală din vremurile moderne, cu Regina Victoria încă în doliu după soțul\nei.</p> <p>Alice și tiara ei s-au mutat în Germania\nîmpreună cu noul ei soț și cu un nou lanț de tragedii: prințesa a suferit\npierderea a doi copii și a murit prematur din cauza difteriei, la doar 35 de\nani. Tiara familiei Hesse a fost transmisă, apoi, singurului fiu rămas în viață\nal lui Alice, Ducele Ernest, și a fost purtată de către soția sa, Marea Ducesă\nVictoria Melita, la încoronarea nefericitului Țar Nicolae al II-lea al Rusiei,\nîn 1896. Febra tifoidă a răpus singurul copil al cuplului, iar cei doi au\ndivorțat după șapte ani de mariaj, Ernest dăruind, apoi, tiara celei de-a doua soții\na lui, Eleonore de Solms-Hohensolms-Lich, cu care s-a însurat în 1905. </p> <p>Fiul lor cel mare, George Donatus, Marele\nDuce moștenitor de Hesse, s-a căsătorit cu Prințesa Cecilie a Greciei și\nDanemarcei, mult iubita soră a Prințului Philip, soțul Reginei Elisabeta a\nII-a.  Aceasta a purtat <a href=\"https://adevarul.ro/showbiz/vedete/bijuteria-blestemata-din-familia-printului-2165657.html\" rel=\"external\">tiara cea\nblestemată</a> la încoronarea din 1937 a Regelui George al VI-lea, tatăl\nElisabetei, înainte ca tragedia să lovească din nou.</p> <p>George, Cecilie, cei doi fii ai lor, mama\nlui George, Marea Ducesă Eleonore, bone, asistente și piloți au murit toți\nîntr-un accident de avion în același an, în timp ce călătoreau în Marea\nBritanie pentru nunta fratelui lui George, Prințul Louis de Hesse și de Rin.\nCecilie a născut prematur în timpul zborului, lucru care a impus o aterizare forțată\nși, în cele din urmă, a dus la prăbușirea avionului. Toți cei aflați la bord au\nmurit, însă tiara cu diamante a fost găsită intactă în epava avionului.</p> <p>Nunta Prințului Louis s-a desfășurat\nconform planului în ciuda tragediei care i-a răpus rudele, dar se pare că\nblestemul l-a lovit și pe acesta, chiar și-n absența cruntei diademe. Louis de\nHesse și de Rin a murit fără copii în 1968, iar linia masculină a acestei nobile\nfamilii nemțești s-a stins odată cu el. </p> <p>Evident că diadema mortală, veche de 161 de\nani, n-a mai fost transmisă drept moștenire nimănui, bijuteria fiind, cel mai\nprobabil, depozitată printre bunurile familiei, la Fundația Casei Hesse.</p> <p>Foto: Profimedia, Getty Images</p>"},
{"text": "<p>Actrița s-a confruntat cu probleme majore de sănătate întreaga viață, unele\natât de grave, încât supraviețuirea a părut de multe ori un miracol.</p> <p>Elizabeth Taylor ar fi împlinit astăzi 91 de ani. Deși <a href=\"https://adevarul.ro/showbiz/vedete/de-ce-final-al-vietii-a-avut-parte-superba-actrita-2136825.html\" target=\"_blank\">a murit în 2011, la vârsta de 79 de an</a>i, ea rămâne și\nazi unul dintre cele mai mari simboluri ale Hollywoodului, iar moștenirea sa artistică este imensă. În spatele acestei străluciri, a stat, însă, foarte multă\nsuferință, căci Liz Taylor s-a luptat constant, încă din copilărie, cu diverse\nboli, unele dintre ele foarte grave. </p> <p>În ciuda <a href=\"https://adevarul.ro/showbiz/vedete/elizabeth-taylor-si-dependentele-ei-ucigase-cum-2232694.html\" target=\"_blank\">numeroaselor probleme de sănătate</a>, care nu de puține ori i-au\ntransformat munca într-un adevărat chin, actrița a avut o carieră prodigioasă,\ncu zeci de roluri.</p> <p>În timp ce filma „National Velvet“, în 1944, Taylor, pe atunci în vârstă\nde 12 ani, a fost aruncată din șa de un cal și s-a rănit grav la spate. Acest\naccident, dar și scolioza cu care fusese diagnosticată, i-au cauzat dureri\ncronice de spate, cu care s-a confruntat toată viața.</p> <p>În 1953, a fost la un pas să-și piardă vederea, când o așchie ruginită\ni-a intrat în ochi, pe platoul de filmare al peliculei „Elephant Walk“. A fost\noperată de urgență, iar medicii au reușit să-i salveze ochiul.</p> <p>În 1961, s-a îmbolnăvit grav de pneumonie, necesitând o traheotomie de\nurgență. <i>„Am fost declarată moartă de patru ori“,</i> spunea despre această\nexperiență într-un interviu acordat lui Larry King, în 2006. În 1990, actrița a\npetrecut trei luni în spital cu o nouă formă gravă de pneumonie și a avut încă o\nformă ușoară, în 2000. În 1968 a suferit o histerectomie parțială. </p> <p>În 1994 și 1995 a suferit două operații prin care i s-au pus proteze de\nșold, iar apoi a suferit un accident vascular cerebral. <i>„Corpul meu este un\ndezastru“</i>, declara ea în 2004, descriind numeroasele probleme de sănătate.</p> <p>În 1997, medicii au descoperit și au îndepărtat cu succes o tumoare\nbenignă pe creier. La scurt timp după aceea, Taylor apărea pe coperta revistei\n„Life“ și declara: <i>„Am trecut prin lucruri care ar fi doborât un bou“.</i></p> <p>În 2002, afla că are carncer de piele, însă actrița a făcut radioterapie\ntimp de trei luni și medicul ei a anunțat rezultate uimitoare: Liz Taylor se\nvindecase. </p> <p>În 2004, starul american a suferit o intervenție chirurgicală la coloana\nvertebrală.<i> „Cred că oamenii se gândesc: «Doamne, mai trăiește?». Dar e ceva în\nmine care mă face să lupt. Pur și simplu mă tot întorc“</i>, declara Elizabeth\nTaylor.</p> <p>Tot în 2004, Talyor a dezvăluit că a fost diagnosticată cu insuficiență cardiacă,\nafecțiune care a și răpus-o, șapte ani mai târziu. Elizabeth Taylor și-a\npetrecut ultimii ani din viață într-un scaun cu rotile. Cu șase săptămâni înainte\nde a muri, ea a fost internată din cauza problemelor cardiace, însă, din cauza complicațiilor,\nnu a mai putut fi salvată.</p> <p><i>„Nu cred că sufletul moare. Cred că sufletele noastre rămân undeva… cred\ncă ceva continuă“</i>, a spus ea într-un interviu din 2006.</p>"},
{"text": "<p>În ediția\nspecială din Adevărul Live realizată și moderată de <a href=\"https://adevarul.ro/author/456\">Antioaneta Banu</a>, invitatul\nsău special este  reputatul Robert Govers<i>,\n Președinte International Place Branding Association</i> și\nautor al premiatei cărți <i>IMAGINATIVE COMMUNITIES: Admired cities,\nregions and countries.</i></p> <p>Robert\nGovers vorbește în interviul cu Antoaneta Banu despre:</p> <p> Ce face diferența dintre<a href=\"https://adevarul.ro/adevarul-live/mihai-barsan-expert-in-marketing-despre-cat-de-2220779.html\"> orașe și state,</a> de ce\nunele sunt mai admirate și altele nu?</p> <p>Clișeele și\nstereotipurile prin care oamenii se gândesc la <a href=\"https://adevarul.ro/adevarul-live/andrei-blumer-presedinte-asociatia-de-ecoturism-2225063.html\">locuri</a>, țări și națiuni și dacă\nrezolvarea lor vine prin clasicele campanii de advertising sau place brandingul\neste soluția vitală?</p> <p>Cum poate\nRomânia să revigoreze <a href=\"https://adevarul.ro/adevarul-live/tatian-diaconu-ceo-nhood-despre-orasul-2224558.html\">spiritul orașelor</a> și al țării și să contruiască o reputație\nsolidă?</p> <p>Cum ajută\nplace brandingul în contextul crizelor multiple pe care lumea îl traversează?</p> <p>Robert\nGovers a venit în România, pe 8 decembrie 2022 și a fost invitat special la\n<a href=\"https://www.destinatiivizionare.ro/index.php#anchor-themes\" rel=\"nofollow\">Conferința Destinații Vizionare</a>, <a href=\"https://adevarul.ro/adevarul-live/felix-tataru-presedintele-institutului-pentru-2228282.html\">Prima Conferință-Eveniment din România pentru\nManagement și Marketing de Destinație</a>, BRAȘOV, 8-9 DECEMBRIE 2022. Adevărul,\npartener media</p>"},
{"text": "<p>Nutriționista Mihaela Bilic desființează o serie\nde mituri alimentare. Așa numitele „legende urbane” despre care vorbește\nnutriționistul sunt, de fapt, niște informații pe jumătate înțelese și pe\njumătate interpretate, astfel că au condus la formarea unor păreri greșite\ndespre alimente.</p> <p>Într-o nouă postare pe rețelele de socializare, medicul\nnutriționist Mihaela Bilic vorbește despre alimente sănătoase, dar care au\nintrat într-un con de umbră din cauza unor păreri care s-au încetățenit și care, de fapt, ne îndepărtează de cauza problemei și ne fac mai mult rău.</p> <p>De altfel, ea a mai afirmat în mai multe rânduri că ceea ce numim mâncare „prea grasă” este, de fapt, necesară corpului, însă este important să nu facem exces de alimente. </p> <p>„<i>Există o mulțime de recomandări alimentare care nu au la\nbază o explicație științifică, ci fac parte mai degrabă din categoria legende\nurbane. Haideți să lămurim împreună o parte dintre aceste mituri!</i>”, începe ea.\napoi desființează mai multe mituri alimentare.</p> <p>„<i>Este adevărat conține colesterol, însă colesterolul din\nmâncare e una și colesterolul din sânge e alta. Gălbenușul este c</i><a href=\"https://adevarul.ro/stiri-locale/calarasi/cea-mai-gustoasa-mancare-de-spanac-ingredientul-2162001.html\">ea mai hrănitoare\nparte</a><i> din ou, o esență de nutrienți de înaltă calitate. Nu gălbenușul crește\ncolesterolul, ci un ficat bolnav, sedentarismul fumatul și alcoolul</i>”, explică\nnutriționistul. </p> <p>„<i>E drept, însă nu e campioană. Kiwi, papaya și căpșunile\nsunt mai bogate în vitamina C decât citricele. Iar dacă vreți un aport\nconsistent de vitamina C atunci mâncați legume proaspete, ardei gras roșu,\nbroccoli și pătrunjel, ele sunt pe primele locuri în top</i>”, arată ea, desființând, astfel, aceste mituri alimentare. </p> <p>„<i>Nu-i adevărat, din contră! Frigul este cel mai sigur\nagent de conservare, păstrează intacte vitaminele și mineralele din alimente.\nÎn plus </i><a href=\"https://adevarul.ro/stil-de-viata/bucatarie/tipuri-de-lazi-frigorifice-din-care-poti-alege-2127047.html\">congelarea se face pe loc,</a><i> imediat după recoltare, ca să fie evitate\npierderile de nutrienți prin depozitare și transport. Avem și avantajul că\nlegumele congelate sunt deja spălate și curățate, gata de pus în cratiță</i>!”,\njustifică nutriționistul Mihaela Bilic.</p> <p>„<i>Adevărat, doar că nu e fierul care trebuie. Fierul\nprezent în produsele vegetale se numește fier non hemic și este greu de\nabsorbit și de folosit în organism. Dacă vreți un fier eficient, atunci consumați\nproduse de origine animală (organe, carne roșie, pește și fructe de mare) care\nconțin fier hemic</i>” spune ea.</p> <p>„<i>De acord, dacă trăim la\nPolul Nord dacă avem o muncă fizică la exterior sau locuim într-o casă neîncălzită.\nÎn rest, indiferent că este vară sau iarnă, noi tot la 22 °C trăim. Avem nevoie\nde calorii mai multe pentru termogeneză doar în condiții de frig extrem. Din păcate\nam uitat să trăim în ritm cu natura și nici alimentația nu mai ține cont de\nsezon</i>!”, arată medicul nutriționist în postare.</p>"},
{"text": "<p>Astronomii care foloseau telescopul spațial James Webb ca să studieze începuturile Universului au făcut o descoperire uimitoare. Aceasta schimbă complet teoriile existente despre originile galaxiilor, potrivit unui nou studiu publicat miercuri în revista Nature.</p> <p>Observatorul spațial a descoperit șase galaxii masive care au existat între 500 și 700 de milioane de ani de la Big Bang, scrie CNN, citată de <a href=\"https://www.digi24.ro/stiri/sci-tech/descoperiri/telescopul-james-webb-a-facut-o-descoperire-galactica-surprinzatoare-ce-arunca-in-aer-toate-teoriile-despre-inceputurile-universului-2261591?fbclid=IwAR1rr5FQu3VYsbq4QSIPuKflhJkCsz3CR_F8nfWmPNwOpI4UmHLGgnLqBOk\" rel=\"nofollow\">digi24.ro</a></p> <p>„A<i>ceste obiecte sunt mult mai masive decât se aștepta oricine</i>”, a spus coautorul studiului, Joel Leja, profesor asistent de astronomie și astrofizică la Universitatea Penn State. „<i>Ne așteptam să găsim doar galaxii mici, tinere, în acest moment, dar am descoperit galaxii la fel de mature ca ale noastre în ceea ce se înțelegea anterior a fi zorii universului,</i>” a relatat astronomul.</p> <p><a href=\"https://adevarul.ro/stil-de-viata/stiinta/descoperire-surprinzatoare-a-oamenilor-de-stiinta-2239079.html\">Telescopul observă Universul </a>în lumină infraroșie, care este invizibilă pentru ochiul uman, și este capabil să detecteze lumina slabă din stelele și galaxiile antice. Privind în Universul îndepărtat se poate vedea în esență înapoi în timp cu aproximativ 13,5 miliarde de ani în urmă. (Oamenii de știință au stabilit că universul are aproximativ 13,7 miliarde de ani.)    Galaxiile sunt atât de masive încât ele intră în conflict cu 99% dintre modelele care reprezintă primele galaxii din Univers, ceea ce înseamnă că oamenii de știință trebuie să regândească cum s-au format și cum au evoluat galaxiile. </p> <p>\"<i>Ne-am referit neoficial la aceste obiecte ca \"distrugătoare ale Universului\" – și, până acum, s-au ridicat la înălțimea numelui. Ne-am uitat la Universul foarte timpuriu pentru prima dată și nu aveam nicio idee despre ceea ce aveam să descoperim. S-a dovedit că am descoperit ceva atât de neașteptat încât creează probleme pentru știință. Pune sub semnul întrebării întregul peisaj al formării vechilor galaxii. Ceea ce e amuzant e că avem toate aceste lucruri pe care sperăm să le învățăm de la James Webb și asta nu era nici pe departe în apropierea topului listei</i>”, a spus Leja.</p> <p>„<i>Am găsit ceva despre care nu ne-am gândit niciodată să îi punem întrebări Universului – și s-a întâmplat mult mai repede decât aș fi crezut, dar iată-ne aici,</i>” a precizat profesorul. Acesta spune că mai există o posibilitate și anume ca galaxiile identificate de Webb să fie de fapt cu totul altceva.</p> <p>„<a href=\"https://adevarul.ro/stil-de-viata/stiinta/astronomii-au-dezlegat-misterul-fabricii-de-aur-2228735.html\">Cu toate că datele indică faptul că sunt galaxii,</a><i> eu cred că există o posibilitate reală ca o parte dintre aceste obiecte să se dovedească a fi găuri negre supermasive ascunse</i>”, a spus Leja, care a menționat că masa totală conținută în stelele Universului din perioada timpurie descoperită este de 100 de ori mai mare de cât se credea. „<i>Chiar și dacă tăiem eșantionul la jumătate, rămâne o schimbare uluitoare</i>”, a conchis Leja.</p>"},
{"text": "<p>China, prin Ministerul Afacerilor Externe de la Beijing, a făcut public un <a href=\"https://adevarul.ro/stiri-externe/china/china-a-facut-publica-pozitia-sa-cu-privire-la-2244942.html\">plan de pace în Ucraina</a> printr-un document cu 12 puncte: dialog pentru soluții pașnice între Moscova și Kiev, o mișcare surprinzătoare în condițiile în care Joe Biden și Vladimir Putin doar despre întoarcerea militarilor în cazarme nu au vorbit în ultimele zile.</p> <p>Cele 12 puncte, la prima vedere, după interpretarea occidentală pot fi catalogate ca fiind simple banalități, însă în realitate construiesc imagologic Chinei o platformă de nealiniere și la discursul occidental și la recentul izolaționism rus.</p> <p>Sunt Statele Unite ale Americii și China principalii beneficiari ai întreruperii legăturilor economice între Europa, Germania în special, și Federația Rusă?</p> <p>Haideți să fim pragmatici, războiul din Ucraina este o drama uriașă pentru ucraineni dar și pentru ruși, însă acest conflict are și doi câștigători tăcuți: Statele Unite ale Americii și China.</p> <p>De la începutul războiului, schimburile comerciale dintre China și Federația Rusă au atins un nivel record în 2022, 190 de miliarde de dolari, o creștere de  aproximativ 30%, potrivit datelor vamale chineze, iar tranzacțiile din sectorul energetic au explodat după începerea războiului din Ucraina: China a cumpărat din Rusia anul trecut, între martie și decembrie, țiței în valoare de 50,6 miliarde de dolari, cu 45% mai mult decât în aceeași perioadă a anului 2021, importurile de cărbune au crescut vertiginos cu 54% iar achizițiile de gaze naturale, inclusiv gaze naturale lichefiate, au crescut cu 155% ! De asemenea, Rusia a mai achiziționat echipamente de ultimă generație, vehicule, nave și avioane de luptă din China, în valoare de miliarde de dolari, <a href=\"https://crsreports.congress.gov/product/pdf/IF/IF12120\" target=\"_blank\" rel=\"nofollow noopener noreferrer\">potrivit unui raport  al Congresului SUA</a>.</p> <p>Statele Unite, pe de altă parte, au revenit în forță pe bătrânul continent, după mandatul președintelui Trump, conflictul din Ucraina regenerând nevoia europenilor de securitate, siguranță, adică de NATO, prin frica în special a esticilor – Polonia, România, Țările Baltice, de ursul din Ural și de blindatele sale.</p> <p>Mai țineți minte de intenția germanilor și francezilor de a crea o armată europeană? Mai țineți minte de excelentul parteneriat economic, în special între Germania și Rusia – Nord Stream 2? Vă mai amintiți ambițiile Berlinului de a transforma Europa într-o putere mondială oarecum independentă de capitalul american? Astăzi, toate acestea, dacă nu sunt istorie, sunt cel puțin amânate pentru minim un deceniu.</p> <p>Prin urmare, cinic și strategic, conflictul din Ucraina nu încurcă nici SUA, nici China, ba dimpotrivă.</p> <p>Și atunci, de unde „Pacea lui Xi Jinping” cu 12 puncte banale? Cui dorește să transmită mesajul nealiniat de pace dar care în subsidiar este un mesaj de forță separat de retorica occidentală sau rusă?</p> <p>Xi Jinping și China modernă râvnesc de două decenii la Commonwealth-ul Federației Ruse, fostele republici sovietice din Asia Centrală, zonă extrem de bogată în materii prime și energie. Mai mult decât atât, Xi Jinping se dorește a fi garantul „Drumului Mătăsii” din Asia Centrală, noul leopard din Samarkand, prin urmare acest mesaj de pace este adresat tocmai acestor țări, la doar câteva luni după summitul Organizației de Cooperare de la Shanghai din Samarkand, Uzbekistan, structură care are în componență mai multe țări asiatice - China, Rusia, Kazahstan, Uzbekistan, Kârgâzstan și Tadjikistan, India și Pakistan.</p> <p>Este evident pentru statele din Asia Centrală - , Kazahstan, Uzbekistan, Kârgâzstan și Tadjikistan, că Rusia este slăbită de război și sancțiuni și etapizat vor alege mai degrabă parteneriatul cu tigrul Asiei, China.</p> <p>Până în 2022, chinezii şi-ar fi dorit să dispună din Asia Centrală de mai mult petrol, gaz şi metale, însă a trebuit să țină cont, dând dovadă de pragmatism, de interesele ruseşti şi de moștenirea sovietică a ţărilor din Asia Centrală. Astăzi, în schimb, China are drum liber spre o apropiere de acele republici, data fiind dependența Rusiei de China, atât economică cât și militară.</p> <p>Prin urmare, cele 12 puncte de pace oferite de China, Rusiei și Ucrainei sunt apă de ploaie în Occident, și cu siguranță niciun combatant nu va tine cont de ele, însă sunt un document excelent de nealiniere, de alternativă geopolitică, de regrupare a țărilor Asiei Centrale în jurul Chinei și noului leopard din Samarkand - Xi Jinping.</p>"},
{"text": "<p>Lidl limitează numărul de fructe şi legume care pot fi achiziţionate de clienţi în Marea Britanie, din cauza lipsei de produse proaspete, transmite BBC.</p> <p>Compania a informat luni că a introdus o limită de trei roşii, ardei şi castraveţi care pot fi achiziţionate de fiecare client, din cauza \"<i>recentei creşteri a cererii</i>\".</p> <p>Decizia celor de la Lidl este identică măsurilor introduse de rivalii Tesco, Aldi, Asda şi Morrisons, după ce unii consumatori s-au găsit în faţa rafturilor goale.</p> <p>Supermarketurile din Marea Britanie se confruntă cu probleme după ce fenomenele meteo extreme au distrus recoltele de legume peste hotare.</p> <p>Un purtător de cuvânt de la Lidl a declarat pentru BBC că \"<i>fenomenele meteo extreme din Spania şi Maroc\"</i> au <a href=\"https://adevarul.ro/stiri-externe/europa/rafturi-goale-in-uk-de-ce-rationalizeaza-2244633.html\" target=\"_blank\">afectat cantităţile disponibile de produse necesare</a> la salată.</p> <p>\"<i>Chiar dacă avem o disponibilitate bună în cazul majorităţii magazinelor noastre, din cauza unei creşteri recente a cererii am luat decizia de a limita, temporar, achiziţiile de roşii, ardei şi castraveţi la trei articole pentru o singură persoană. Aceasta ne va ajuta să asigurăm că toţi clienţii noştri au acces la produsele de care au nevoie\"</i>, a informat Lidl.</p> <p>Ministrul britanic al Agriculturii, Mark Spencer, urmează să aibă luni o întâlnire cu şefii lanţurilor de supermarketuri. Obiectivul său este acela de a \"<i>afla de la aceştia ce fac pentru a reumple rafturile şi cum intenţionează să evite repetarea situaţiei actuale</i>\", se precizează într-un comunicat de presă.</p> <p>Spre deosebire de Marea Britanie, majoritatea altor ţări europene par mai puţin afectate de fenomenele meteo extreme din Nordul Africii. Imaginile de pe social media arată că rafturile magazinelor din Europa continentală sunt în continuare pline cu produse proaspete. Aceasta a dat naştere la speculaţii potrivit cărora Brexitul este motivul principal pentru care Marea Britanie se confruntă cu aceste probleme de aprovizionare.</p> <p>Angrosiştii, importatorii şi retailerii intervievaţi de BBC spun că situaţia este mai complicată în condiţiile în care Marea Britanie se confruntă cu anumite probleme specifice. De exemplu, Marea Britanie are o <a href=\"https://adevarul.ro/economie/motivul-crizei-alimentare-din-marea-britanie-cat-2244994.html\" target=\"_blank\">producţie internă mai mică de legume </a>în timp ce în paralel lanţurile de aprovizionare cu produse proaspete sunt mai complicate. </p>"},
{"text": "<p>Prima lună de primăvară ar putea veni cu vești superbe pentru una dintre zodiile horoscopului, astrologii fiind de părere că există șanse mari ca aceasta să primească o mărire de salariu la locul de muncă și să-și înceapă primăvara cu dreptul. </p> <p>Pe plan profesional, astrologii susțin că toate zodiile vor fi cum nu se poate mai bine, în luna martie. </p> <p>Unii nativi s-ar putea alege cu promovări, alții cu măriri, așa cum este cazul zodiei Leu, unii cu aprecieri din partea superiorilor. Cert este că va fi o lună bună din punct de vedere profesional pentru toate semnele zodiacale! </p> <p><a href=\"https://click.ro/lifestyle/horoscop/zodia-care-ar-putea-primi-o-marire-de-salariu-in-2245429.html?fbclid=IwAR3kfsNwBcOhsjfdeNau6EJPTTKfn4pzq_RjQu4v4n7R3u1eAJcbTo8trk8\">CONTINUĂ SĂ CITEȘTI PE CLICK.RO. </a></p>"},
{"text": "<p>Progresul fizic pe lotul al doilea al Autostrăzii de Centură București Nord este de aproximativ 35% și sunt șanse foarte mari să vedem până în decembrie 2023 o deschidere parțială, transmite Asociația Pro Infrastructură (API).</p> <p>„1<i>0 sau 19 kilometri pe AutostradaA0 Nord în 2023? Joi, 23.02.2023, am filmat șantierul lotului 2 al Autostrăzii A0 Nord între nodurile cu Autostrada A3 și DN1. Antreprenorul, UMB, este foarte bine mobilizat. </i></p> <p><i>Toate grinzile necesare sunt finalizate și se lucrează la predale. Structurile sunt într-un stadiu avansat și probabil vor primi grinzile în următoarele 1-2 luni. La terasamente se avansează mai greu în perioada rece, dar în scurt timp probabil vom vedea o nouă demonstrație de forță (și) la acest capitol</i>.”, au transmis reprezentanții API pe pagina de Facebook.</p> <p>Potrivit sursei citate, șantierul îi încurcă pe cei de la UMB care au de muncă „mai mult decât pot duce pe A7 Buzău-Pașcani.”</p> <p>„<i>Așa că vor să scape de A0 cât mai curând posibil, chiar dacă au termen contractual abia în iunie 2024 (contract semnat în 17.05.2021, ordin începere 16.08.2021, 12+22 luni proiectare și execuție).</i>”, menționează API.</p> <p>Asociația precizează că progresul fizic este de aproximativ 35% și sunt șanse foarte mari să vedem (până în) decembrie 2023 o deschidere parțială pe sectorul A3-DN1 (aproximativ 10 km). </p> <p>„<i>Ba chiar, dacă și CNAIR își face treaba cu aprobarea descărcării provizorii în DJ100 la vest de Afumați, vom putea folosi toți cei 19 kilometri dintre Corbeanca și Afumați.</i>”, subliniază specialiștii Pro Infrastructură.</p> <p>Potrivit datelor transmise de API, luna trecută, Compania Naţională de Administrare a Infrastructurii Rutiere (CNAIR) este obligată să semneze <a href=\"https://adevarul.ro/economie/centura-bucuresti-nord-cnair-obligata-sa-semneze-2233926.html\">contractul pe lotul 3</a> al Autostrăzii A0 Nord cu China Civil Engineering Construction Corporation (CCECC).</p> <p>Conform sursei citate, cei 8,6 kilometri de autostradă fac legătura dintre Afumați (nod A0-DN2) și Pantelimon (DN3, nodul A0-DN3 nu este cuprins în acest contract).</p> <p>Singurul tronson din cele 7 de pe Autostrada A0 care nu are constructor este <a href=\"https://adevarul.ro/economie/autostrada-de-centura-bucuresti-nord-lotul-1-va-2223938.html\">lotul 1</a> A0 Nord, între Bâcu și Corbeanca.</p> <p>Bucureştiul va avea o nouă centură modernă - un inel de autostradă A0 de circa 101 kilometri diferit de actuala Şosea de Centură care ocoleşte Capitala. Pe partea de nord sunt circa 49,6 km împărţiţi pe patru loturi.</p> <p><b>A0 Nord - Lot 1 (DJ601 - Corbeanca/DN1)</b></p> <p>Lungime: 17,5 km, două noduri rutiere - DN1A şi DN7</p> <p>Finalizare posibilă: 2025-2026</p> <p><b>A0 Nord - Lot 2 (DN1/Corbeanca - DN2/Afumaţi)</b></p> <p>Lungime: 19 km, două noduri rutiere - cu A3 şi DN1</p> <p>Finalizare posibilă: Q2-Q3 2024</p> <p><b>A0 Nord - Lot 3 (DN2/Afumaţi - DN3/Cernica)</b></p> <p>Lungime: 8,6 km, un nod rutier cu DN2</p> <p>Finalizare posibilă: 2025</p> <p><b>A0 Nord - Lotul 4 (DN3-A2)</b></p> <p>Lungime: 4,5 km, 0 noduri rutiere, pod mare peste râul Colentina</p> <p>Finalizare posibilă: 2024</p>"},
{"text": "<p>O serie de produse alimentare vor dispărea de pe rafturi în perioada următoare pentru că producătorii nu mai pot susține costurile mari de producție, dar nici nu-și permit să le scumpească.</p> <p>Companiile majore de consum, inclusiv Kraft Heinz şi Conagra Brands,<a href=\"https://adevarul.ro/economie/motivul-crizei-alimentare-din-marea-britanie-cat-2244994.html\" target=\"_blank\"> sacrifică linii de produse pentru a combate costurile care cresc rapid</a> şi scăderea cererii consumatorilor, au spus directorii în această săptămână, transmite Reuters.</p> <p>Multe companii au început să-şi reducă ofertele în timpul pandemiei şi reînnoiesc agresiv aceste eforturi, eliminând articolele mai puţin populare pentru a se concentra pe produse la care pot creşte mai uşor preţurile, pe fondul inflaţiei prelungite ale produselor alimentare.</p> <p>Directorii Nestle şi Unilever au declarat că au înregistrat economii de miliarde după ce au renunţat la produsele cu vânzări slabe din portofoliile lor de produse.</p> <p>Conagra a întrerupt recent fabricarea unei plăcinte cu cremă de prăjituri cu ciocolată Marie Callender, pentru a face loc pentru ceea ce compania alimentară din SUA speră să fie o plăcintă cu mere, fără zahăr adăugat, care se vinde mai rapid.</p> <p>”<i>Nimeni nu va avea o medie perfectă. Cheia este să ai mai mulţi câştigători decât învinşi</i>”, a spus directorul general Sean Connolly, într-un interviu.</p> <p>Eliminarea produselor mai puţin populare face parte dintr-un ”<i>program de reducere a complexităţii</i>” în curs de desfăşurare la Kraft Heinz, au declarat directorii săi la Conferinţa Consumer Analyst Group din New York, săptămâna aceasta.</p> <p>Recent, compania a scos din fabricaţie Heinz Real Mayonnaise.</p> <p>Directorul general al Mondelez International, Dirk Van de Put, le-a declarat analiştilor de pe Wall Street, la conferinţă, că producătorul Oreo are reguli clare privind înlocuirea produselor vechi cu altele noi.</p> <p>Martin Renaud, un director de marketing de top la Mondelez, a declarat pentru Reuters că producătorul de ciocolată are ”<i>prea multe arome</i>”.</p> <p>”<i>Uneori avem tendinţa de a lansa o mulţime de lucruri pentru că sunt interesante, dar trebuie să fim foarte riguroşi</i>”, a spus Renaud.</p> <p>Pe măsură ce Mondelez adaugă produse cu puncte de preţ diferite, adaugă complexitate, a mai spus el. </p> <p>Companiile reduc ofertele de produse pentru a face loc pentru altele noi, cum ar fi versiuni de dimensiuni mai mici pentru magazinele cu discount sau versiuni mai mari pentru lanţuri de depozite precum Costco, a declarat Justin Cook, lider în cercetarea produselor de larg consum la Deloitte.</p> <p>Cumpărătorii cu bugete mai tensionate caută mai frecvent chilipiruri la ambele tipuri de comercianţi cu amănuntul.</p> <p>”<i>Este mai scump să faci un produs cu volum mai mic. Dacă nu este un articol de înaltă performanţă pe care oamenii trebuie să-l aibă absolut, companiile simt că este mai greu să crească preţul</i>”, a spus Cook.</p> <p>Nestle a spus că renunţare la produse a generat anul trecut economii de 1 miliard de franci elveţieni (1,06 miliarde de dolari), în timp ce Unilever a spus că practica a economisit 2 miliarde de dolari.</p> <p>Comercianţii cu amănuntul cer, de asemenea, produse noi, care se vând rapid, pentru a-şi spori propriile vânzări slabe.</p> <p>Produsele cel mai probabil să fie eliminate sunt cele cu o nişă sau o popularitate limitată.</p> <p>Heinz Real Mayonnaise deţine o cotă mică pe piaţa globală, potrivit firmei de cercetare Euromonitor.</p> <p>Pentru unii consumatori, astfel de reduceri pot fi supărătoare.</p> <p>Vinh Banh a spus într-un e-mail că a folosit de mult Heinz Real Mayonnaise pentru sandvişuri şi ouă. A fost dezamăgit să descopere în această lună că Kraft a renunţat la produsul pe care îl lansase în 2018.</p> <p>Banh, 34 de ani, din Garland, Texas, a spus că este în căutarea oricăror borcane rămase pe care le poate găsi.</p> <p>Kellogg a renunţat la linia de shake-uri cu proteine Special K şi Nestle la paninii Lean Cuisine Nestle, baconul congelat Sweet Earth Benevolent şi Sweet hot dogii Earth Vegan, au confirmat purtătorii de cuvânt ai companiilor.</p> <p>Walmart a declarat pentru Reuters că cere mai multe date de la furnizori pentru a justifica preţurile şi face eforturi pentru modalităţi mai creative de a acoperi costurile şi de a amortiza creşterea preţurilor pentru consumatori.</p> <p>„<i>Recunoaștem că preocupările legate de preț sunt mai ridicate în acest moment, dar aici putem să ne sprijinim și să avem negocieri bazate pe date cu furnizorii noștri”</i>, a spus directorul financiar John David Rainey.</p> <p>„<i>Am observat o mare reducere a achizițiilor de stocuri în acest an</i>”, a declarat Kelly Pedersen, partener la PwC, la conferința National Retail Federation din ianuarie. „Toată lumea se pregătește pentru o încetinire”.</p> <p>Unilever, care produce Magnum și Ben &amp; Jerry’s, slăbește varietatea de înghețată pe care o vinde, a declarat șeful financiar Graeme Pitkethly luna aceasta, la un apel pentru venituri.</p> <p>Compania a folosit de peste doi ani inteligența artificială în programul său „Polaris” pentru a ajuta la gestionarea sortimentului său. A creditat Polaris deoarece și-a redus varietatea de produse cu aproximativ 20%.</p> <p>De asemenea, Unilever a tăiat aproximativ 5.000 de tipuri de produse din categoria de îngrijire personală.</p> <p>Producătorii de alimente au tendința de a sacrifica produsele fără prea multă agitație. La conferința despre produse de larg consum au evidențiat noi oferte, multe dintre ele alimente din ce în ce mai populare de mână pe care oamenii le pot mânca în timp ce derulează pe telefoane.</p> <p>Asta nu înseamnă că consumatorii nu observă când un articol iubit dispare de pe raft.</p> <p>John Finn, în vârstă de 35 de ani, conduce o pagină de Twitter numită „Discontinued Foods” cu peste 23.000 de urmăritori.</p> <p>„<i>Ați fi șocat de loialitatea și </i><a href=\"https://adevarul.ro/stiri-externe/europa/rafturi-goale-in-uk-de-ce-rationalizeaza-2244633.html\" target=\"_blank\">legăturile personale pe care oamenii le au față de produsele alimentare</a>”, a spus el.</p>"},
{"text": "<p>Construirea unei noi fabrici de armament de infanterie modern la standarde NATO a rămas de trei ani la stadiul de memorandum, nefiind înființată nici măcar firma care ar urma să opereze noile capacități de producție</p> <p>Cu războiul la ușă, ca armament de infanterie, cu excepția operatorilor de Forțe Speciale, militarii români sunt dotați tot cu pistoalele mitralieră care au la bază vechile AK-47, concepute imediat după cel de-Al Doilea Război Mondial. Și asta în pofida faptului că în urmă cu aproximativ trei ani, la sediul Ministerului Economiei, în cadrul unei ceremonii speciale, a fost semnat un memorandum de înțelegere între Beretta Holding și Compania Națională Romarm SA. Conform documentului, cele două entități urmau să înființeze o nouă firmă care să opereze o fabrică în care urmau să fie fabricate arme moderne la standarde NATO, numai că proiectul s-a blocat la stadiul de memorandum.</p> <p>Analistul militar Aurel Cazacu a explicat pentru „Adevărul” de ce nu s-a concretizat proiectul în urma căruia militarii români ar fi primit arme de asalt ARX 160. <i>„O astfel de fabrică trebuia să funcționeze de câțiva ani pentru că înțelegerea a fost realizată în 2019 și în principiu trebuia pusă în practică în câteva luni. Partenerul străin venea cu transferul tehnologic, cu o investiție de 6,5 milioane de euro, dar și cu sute de locuri de muncă. În prima fază s-a tatonat cu platforma Cugir, dar acolo au apărut probleme, între altlele, atunci când vorbim de piesele de plastic pe care le au în componență armele moderne. Greutatea contează la noile arme de asalt, dar la Cugir se produc arme după vechiul stil cu pat de lemn și nu s-a dorit o schimbare ca să nu se pună problema concedierii tâmplarilor. Apoi, s-a dorit ca fabrica să funcționeze într-o hală din incinta Uzinei Mecanice Plopeni, din județul Prahova. Aici au fost alte probleme. S-a ajuns la concluzia că spațiile trebuie renovate, dar mai ales că respectiva uzină nu are muncitori calificați. În fine, după alte tratative, s-a identificat un alt amplasament pentru fabrică, în Șimian, județul Mehedinți, dar lucrurile s-au oprit aici”</i>, a explicat analistul.</p> <p>Aurel Cazacu e explicat și de ce s-a blocat acest proiect. <i>„În primul rând avem probleme mari de organizare la Romarm. Este ceva ce nu funcționează acolo. În plus, s-ar putea să fie și niște interese malefice pe undeva în legătură cu acest contract și poate că ar fi bine ca problema să se dezbată și tranșeze chiar și în Consiliul Suprem de Apărare a Țării. Apoi, pe de altă parte, nu au fost comenzi ferme pentru aceste arme de asalt moderne. Orice firmă care face o investiție vrea să știe că aceasta este amortizată. Cert este că am rămas la stadiul de memorandum și nici măcar nu s-a înființat o firmă între cele două entități. Drept urmare, riscăm să plece și Beretta din România așa cum au plecat și austriecii de la Glock. Mai grav este că militarii români rămân cu armele alea cu tehnologie care mai are puțin și face 100 de ani. Arme la care te trezești cu țeava roșie dacă tragi trei încărcătoare, arme pe care la o adică nu te cam poți baza. La Cugir s-a încercat conceperea unei</i><a href=\"https://adevarul.ro/stiri-locale/alba-iulia/foto-video-cum-arata-primul-akm-romanesc-produs-la-1899166.html\"> arme moderne</a><i>, calibrul 5,56 mm, care să respecte standardele NATO, s-a reușit în mare ceva, dar ne întoarcem la problema greutății și a pieselor din plastic. Noi și încărcătoarele le avem metalice, când la tot armamentul NATO acestea sunt tot din plastic. Oricum, această nouă armă de la Cugir nu a fost îndelung testată, iar MApN nu pare decis că ar fi soluția pentru înzestrarea militarilor români”</i>, a precizat analistul militar. </p> <p>Armele de asalt din seria ARX sunt unele ambidextre care pot fi folosite cu foarte mare uşurinţă atât de dreptaci, cât şi de stângaci. Arma se modifică dintr-o variantă în alta în câteva secunde. Multe piese ale armei, care a fost proiectată la cererea armatei italiene în cadrul programului Soldato Futuro (soldatul viitorului), sunt fabricate din polimeri, fapt care scade serios greutatea totală. Atât producătorul, cât şi militarii italieni au testat arma în diverse condiţii de mediu (umiditate, gheaţă, ploaie torenţială, apă sărată, nisip, praf şi noroi), dar și în teatre de operații.</p> <p>Comparativ cu bătrânul AKM, ARX este mai uşor cu aproape o jumătate de kilogram. În plus, cu 700 de lovituri pe minut, arma produsă de Beretta are o cadenţă de tragere (teoretică) mai mare cu o sută de lovituri. Mai mult, arma concepută de italieni are şi o rază efectivă de tragere mai mare.</p> <p>Deocamdată, militarii români pot numai să viseze la o astfel de <a href=\"https://adevarul.ro/stiri-interne/evenimente/video-adio-akm-pentru-armata-romana-militarii-vor-1918160.html\">armă </a>pentru că rămân, în marea lor majoritate, tot la pistoale mitralieră derivate din bătrânul AK-47. Este vorba de arma de asalt PA md. 86 calibru 5.45×39mm utilizată de militarii români și în teatrele de operații, dar și de mai bătrânul PM md. 1963 calibru 7.62×39mm. Singurii privilegiați sunt militarii din Forțele pentru Operații Speciale care sunt dotați, la alegere, cu arme Heckler &amp; Koch G36, SIG 551 LB, Steyr AUG sau M4A1 de proveniență germană, elvețiană, austriacă sau americană.</p>"},
{"text": "<p>Pentru pasionații de călătorii, lumea poate pare prea mică și nu există loc pe Pământ care să nu poate fi vizitat. Anumite locuri, deși superbe sau cel puțin interesante, pot deveni un coșmar pentru turiști și ar trebui evitate. </p> <p><a href=\"https://adevarul.ro/stiri-locale/targoviste/locuri-incredibile-de-pe-terra-de-vazut-intr-o-1906564.html\">Terra oferă numeroase experiențe de neuitat</a> turiștilor cu o mulțime de locuri numai bune de vizitat, cu diferite forme de turism care pot fi practicate. Există însă și zone listate ca fiind deosebit de periculoase, mai ales pentru turiști. Chiar dacă, la prima vedere, acestea arată ca niște paradisuri naturale, un rai pentru amatorii de fotografie. </p> <p>Lacul Natron din Tanzania, Africa, este listat în top 10 locuri periculoase de pe glob. Chiar dacă arată într-un mod incredibil și poate oferi experiențe unice pentru fotografi. Există șansa ca lacul să poată fi admirat doar de la depărtare. Orice turist care nu-i știe povestea și se aventurează atras de apele ireale ale lacului poate sfârși într-un mod îngrozitor. </p> <p>Lacul se află în nordul statului Tanzania și este înconjurat de ”inele” de mlaștini sărate. Apele sale au o concentrație uriașă de natron, ceea ce-l pot transforma într-un lac al morții. Apele sunt corozive și pot efectiv topi pielea umană sau te pot transforma în statuie de sare. </p> <p>De altfel, fotografi profesioniști au reușit să surprindă cu ajutorul obiectivelor păsări sau animale păcălite de apele lacului Natron, transformate în astfel de statui de sare. Ph-ul lacului poate atinge nivelul 12. </p> <p>În plus, în apă există o bacterie roșie care dă culoarea unică a lacului. Este un lac de foc, cel puțin așa se comportă. Culmea, singura specie care poate trăi în acest habitat este flamingo-ul roz. </p> <p>Parcul Național Madidi aflat în jungla amazoniană, pe teritoriul Boliviei, este cea mai mare arie protejată de pe Terra. <a href=\"https://adevarul.ro/stiri-externe/in-lume/paradisul-tropical-din-bali-amenintat-de-eruptia-1812820.html\">Este un paradis tropical,</a> cu o junglă deasă care străjuiește Amazonul pe o suprafață de peste 19.000 de kilometri pătrați. </p> <p>Este o veritabilă comoară, la prima vedere, pentru amatorii de natură sălbatică. În realitate, această zonă populată de peste 9000 de specii de păsări, de sute de specii de reptile, mii de specii de insecte și mamifere, este o capcană a morții. </p> <p>Se spune că orice se află în jungla din Madidi te poate otrăvi. Multe plante și insecte au capacitatea de a paraliza și chiar ucide oamenii. În junglă se află numeroase specii de șerpi, de la giganți constrictori până la șerpi foarte veninoși. La toate acestea se adaugă jaguarii. </p> <p>Fără un tur organizat, bine ghidat și planificat, jungla din Madidi poate deveni rapid un loc mortal. De acela a fost listat drept unul dintre cele mai periculoase locuri de pe Pământ. </p> <p>Cel mai bun exemplu a fost experiența unui tânăr israelian, pasionat de călătorii în sălbăticie, care a decis să plece pe cont propriu, împreună cu doi prieteni, în paradisul din Madidi. După câteva zile a fost descoperit de un cercetător - înfometat, halucinând și fără piele pe picioare. Ceilalți doi membri ai expediției nu au mai fost găsiți niciodată.</p> <p>Un alt loc, inclus în top 10 locuri periculoase de pe Pământ, este craterul gazos Darvaza din Turkmenistan. Este vorba despre un câmp natural de gaze concentrate într-o peșteră subterană. Peștera se află în mijlocul deșertului Karakum, lângă satul Derweze, la 260 de kilometri de capitala Turkmenistanului. </p> <p>Zona este deosebit de periculoasă din cauza gazului emanat, fiind una dintre cele mai mari rezerve de gaz din lume. În anul 1971, pentru a preveni răspândirea gazului, mai ales către comunitățile umane, geologii au dat foc acelei peșteri. De atunci și până în prezent, peștera arde fără încetare. Localnicii îi spun „Poarta Iadului”. </p>"},
{"text": "<p>Un tânăr a fost snopit în bătaie, de față cu zeci de martori, care nu au intervenit. În timp ce se împărțeau pumni și picioare, martorii filmau scenele șocante și se distrau.</p> <p>Scenă\nșocante la <a href=\"https://adevarul.ro/stiri-locale/suceava/ce-a-facut-autorul-jafului-de-la-suceava-ca-sa-si-2146153.html\">Cajvana</a>, în județul Suceava, în plină stradă. Un tânăr este bătut cu\nbestialitate, în vecinătatea Postului de Poliție iar martorii se distrează și\nfilmează incidentul. </p> <p>Imaginile\ncu bătaia în stradă au devenit virale pe rețelele de socializare iar IPJ\nSuceava s-a autosesizat în acest caz și acum se fac cercetări pentru\nidentificarea protagoniștilor. </p> <p>Martorii\npovestesc că victima agresiunii a fost un tânăr de 20 de ani, în stare de\nebrietate. Acesta a fost luat la bătaie de alte persoane, cu care a avut un conflict\nspontan la un restaurant din localitate. </p> <p>La\nun moment dat, se vede în imagini cum tânărul este pus la pământ și lovit de\nmai multe persoane.</p> <p> Doar o femeie intervine, la un moment dat, și striga\nbătăușilor să se calmeze. Nu este însă luată în seamă. </p> <p>La\nfinal, tânărul, care pare confuz, se ridică și pleacă, moment în care cineva îl\nîntreabă râzând dacă mai este nervos și concluzionează <i>\"i-au scuturat bine\npenele\". </i></p> <p>Purtătorul de\ncuvânt al IPJ <a href=\"https://adevarul.ro/stiri-locale/suceava/video-urgia-alba-s-a-dezlantuit-in-suceava-unde-2245710.html\">Suceava</a>, Ionuț Epureanu, face un apel către cetățeni să sune la\n112 și să sesizeze Poliția în astfel de cazuri. </p> <p>Oamenii legii\nfac acum cercetări după ce au vizionat imaginile de pe rețelele de socializare.</p> <p><i>\"Deși Poliția nu a fost sesizată cu\nprivire la producerea incidentului prezentat de imaginile video, în urma\ndifuzării imaginilor pe o rețea de socializare, polițiștii din cadrul Poliției\nOrașului Cajvana s-au sesizat din oficiu sub aspectul săvârșirii infracțiunilor\nde lovirea sau alte violențe și tulburarea ordinii și liniștii publice,\nefectuându-se verificări pentru stabilirea situației de fapt, identificarea\npersoanelor implicate și dispunerea măsurilor legale. În funcție de rezultatele\ncercetărilor și poziția procesuală a victimei/ victimelor se va dispune\nprocedural prin unitatea de parchet competentă\", a declarat Epureanu.</i></p>"},
{"text": "<p>În vremurile actuale, e de mirare când mai vedem oameni\nnestresați. Căci agitația cotidiană se află la ordinea zilei nu doar în țara\nnoastră, ci peste tot în lume.</p> <p>Specialiștii ne îndeamnă să căutăm soluții pentru a\ndiminua stresul din viața noastră, căci acesta este un dușman tăcut, care\nerodează sănătatea și starea de bine. Este foarte important ca fiecare zi să\naducă și o recompensă, pentru a mai reduce din impactul stresului.</p> <p>Dar atenție,\ne vorba de recompensă spirituală. Nu te recompensa cu ciocolată, ci cu lucruri\ncare ajută la calmare: o baie cu multă spumă și arome, o plimbare, o piesă de\nteatru, un concert, o ieșire cu prietenii, o comedie, timp de calitate petrecut\ncu persoane senine, cu copii sau animăluțe. Pe lângă agenda zilnică, mai există\nun factor ce poate contribui la acumularea stresului, la care nu te-ai fi\ngândit: <a href=\"https://adevarul.ro/stil-de-viata/ele-sunt-zodiile-cele-mai-ingamfate-cu-un-ego-cat-2234020.html\" target=\"_blank\">zodia</a>.</p> <p>Căci potrivit specialiștilor în astrologie, există\nanumiți nativi ce au predispoziție la a se stresa. Iată cum au fost clasați, în\ntopul zodiilor care se stresează ușor.</p> <p><b>5.Racul</b></p> <p>Acest nativ are un comportament haotic, uneori\ncopilăresc. Ai o latură temperamentală și ești unul dintre cele mai imature\nsemne <a href=\"https://adevarul.ro/stil-de-viata/horoscop/cel-mai-romantic-semn-al-zodiacului-te-copleseste-2237108.html\" target=\"_blank\">zodiacale</a>. Este uluitor cât de mult te poți enerva când nu obții ceea ce\nvrei. Sensibilul Rac o poate da într-o criză de isterie fiindcă nu a primit ce\na vrut, întocmai ca un copil răsfățat, care nu primește de îndată jucăria\npreferată.</p> <p><b>4.Fecioara</b></p> <p>Este o zodie super calculată, rece și elaborată. Șefa curățeniei,\na ordinii și a organizării, se umple de nervi dacă nu iese așa cum vrea ea, cum\ncrede că ar fi cel mai bine.</p> <p>Ai capacitatea de a-ți ține în frâu nervii, însă stresul\nte atacă din interior! Starea aceasta de încordare, lipsa relaxării, refuzul de\na lăsa lucrurile să se întâmple te afectează puternic la nivel de stare de\nsănătate, iar consecințele se vor vedea în timp.</p> <p><b>3.Taurul</b></p> <p>Acest semn este o bombă cu ceas. Rareori îți manifești\nsupărarea, însă furia se acumulează treptat, până în punctul în care vei\nexploda. Oamenii din jurul tău trebuie să fie prevăzători. Există și o vorbă,\nferește-te de omul calm atunci când explodează. Efectiv ești de neoprit, dacă\nse acumulează în tine prea mult stres. Iar acesta se adună, căci bunul tău simț\nte împiedică adesea să spui lucrurilor pe nume.</p> <p><b>2.Peștii</b></p> <p>O <a href=\"https://adevarul.ro/stil-de-viata/horoscop/cele-trei-zodii-care-si-gasesc-iubirea-tarziu-in-2237425.html\" target=\"_blank\">zodie </a>mult prea sensibilă, foarte ușor de rănit. Pur și\nsimplu ești copleșit de probleme: și bune și rele, căci le lași pe toate să se\nadune. Peștii sunt mereu în criză. Nu ai un temperament nervos, însă ești\ncopleșit de anxietăți iraționale, care pot rapid să pună stăpânire pe tine. Ești\nla o distanță mică de crize puternice, atacuri de panică și stres excesiv. E necesar\nsă înveți să-ți gestionezi emoțiile, ca să nu te mai copleșească.</p> <p><b>1.Berbecul</b></p> <p>Ești o minge de nervi, de tensiuni, de supărări\nnerefulate. O persoană nerăbdătoare, iritată. Stresul n-are o problemă în a se\nmanifesta plenar într-un Berbec. Oamenii din preajma ta ar trebui să fie\npreveniți, să știe la ce să se aștepte. Căci când ți-e lumea mai dragă, simpaticul\nBerbecuț poate exploda ca nimeni altul. Te lași pradă stresului mult prea\nrepede, e nevoie să lucrezi cu tine și să înveți să-ți gestionezi furiile,\npanicile și nerăbdarea.</p> <p>Foto: Profimedia și Pixabay</p>"},
{"text": "<p>A început  Postul Paștelui, iar medicii susțin că pentru foarte multe organisme bombardate, zilnic, cu proteine de origine animală, această perioadă poate reprezenta o „adevărată gură de oxigen”.</p> <p>Medicul Alexandru Nechifor, specialist în medicină internă și gastroenterologie la Spitalul Județean Galați, recomandă  Postul persoanelor cărora sănătatea le permite, deoarece are beneficii asupra organismului și, cel mai important, <i>„reduce riscul apariţiei bolilor cronice”</i>.  Postul Paștilor este numit în popor Postul Mare. Este cel mai lung, durează șapte săptămâni (48 de zile) și este cel mai aspru din punct de vedere alimentar.</p> <p>Pentru a ne păstra imunitatea bună în această perioadă, în care apar și multe viroze și răceli, iar imunitatea este mai scăzută, medicul recomandă să avem o alimentaţia echilibrată și să nu facem excese. La fel de importante sunt lipsa stresului și somnul de calitate. De asemenea, trebuie să consumăm vitamina D, precum și fructe şi legume proaspete. </p> <p><i>„Este important să avem o alimentaţia echilibrată, trebuie să ne bucurăm de expunerea la soare, să avem activitatea fizică regulată şi un somn de bună calitate. Desigur, să încercăm pe cât posibil să evităm stresul, mai ales cel cronic. Trebuie reținut că postul nu se privește doar prin prisma reținerii de a consuma proteine de origine animală. Există foarte multe persoane care fac excese chiar dacă țin post. Nu este cu nimic de folos dacă mâncăm un kilogram de cartofi la o masă doar pentru a obține senzația de sațietate. De asemenea, o atenție deosebită trebuie să avem și pentru cantitatea mare de produse cu conținut mare de zahăr care se consumă în aceasta perioadă, ce au un impact chiar și asupra imunității organismului”</i>, susține dr. Alexandru Nechifor, medic specialist la Spitalul Județean Galați.</p> <p>Potrivit medicului, Postul ajută organismul din foarte multe puncte de vedere, dar cel mai important, este că reduce riscul apariţiei bolilor cronice. Prin urmare, este recomandat postul persoanelor cărora le permite starea de sănătate.</p> <p><i>„Da, recomand cu tărie tuturor persoanelor care pot susţine un post de lungă durată să o facă dacă starea de sănătate le permite acest lucru. Ajută organismul din foarte multe puncte de vedere, dar cel mai important este că reduce </i><a href=\"https://adevarul.ro/stiri-locale/galati/ce-trebuie-facut-daca-ai-colesterolul-marit-2240700.html\"><i>riscul apariţiei bolilor cronice</i></a><i>. Pentru foarte multe organisme bombardate zi de zi cu proteine de origine animală, postul poate reprezenta o adevărată gură de oxigen”,</i> afirmă dr. Nechifor.</p> <p>Medicul atrage atenția că sunt și persoane care nu ar trebui să țină post. Este vorba de cei cu diverse afecțiuni, anemii, femeile gravide și copiii.</p> <p><i> „Postul nu este recomandat persoanelor care suferă de afecțiuni cardiace grave, TBC, diabet, anemii, boli metabolice, psihice. De asemenea, nu recomand perioade lungi de post  femeilor gravide sau care alăptează, precum și în cazul copiilor”</i>, susține medicul.</p> <p>Există mai multe studii care au demonstrat că un repaos alimentar de 24 de ore (post negru) aduce multe beneficii asupra organismului uman. Cei care recurg la acest repaus trebuie să consume suficientă apă pentru a fi hidratați. </p> <p><i>„Până acum, studiile demonstrează că un repaos alimentar de 24 de ore (post negru) aduce multe beneficii asupra organismului uman în anumite condiții. Trebuie, însă, subliniat  că hidratarea( cu apă) este necesară și că acest gen de comportament alimentar nu trebuie să se realizeze des”</i>, precizează medicul.</p> <p><a href=\"https://adevarul.ro/stiri-locale/galati/cum-sa-ne-ferim-de-efectele-nedorite-ale-asteniei-2149638.html\">Alexandru Nechifor </a>este medic- specialitatea medicină internă, la Spitalul Judeţean Galaţi. Este masterand în nutriţie, doctorand în medicină la Universitatea de Medicină şi Farmacie „Carol Davila” Bucureşti, atestat în adictologie în Bordeaux ( Franţa). Totodată, este și prorector al Universității „Dunărea de Jos” Galați.</p>"},
{"text": "<p>Mama voievodului Ștefan cel Mare a devenit faimoasă datorită poeziilor patriotice ale lui Dimitrie Bolintineanu. A fost un personaj istoric real, însă diferit de ceea ce și-au imaginat scriitorii sau amatorii de legende istorice. </p> <p>În anul 1865 apărea volumul „Legende istorice” al cunoscutului scriitor, om politic și pașoptist Dimitrie Bolinteanu. În volum se afla și poezia patriotică „Muma lui Ștefan cel Mare”. </p> <p><a href=\"https://adevarul.ro/stiri-locale/botosani/cei-mai-razboinici-voievozi-din-istoria-romanilor-2147876.html\">Cea care a dat viață marelui voievod</a> este prezentată într-o aură semilegendară cu atribute precum dârzenie, patriotism și sacrificiu. Ea își trimite fiul la moarte numai pentru a salva țara de turci, împiedicându-l să fugă din calea înfrângerii și refuzându-i accesul în cetatea Sucevei. </p> <p>Momentul este plasat istoric după bătălia de la Războieni din 1476, atunci când Ștefan pierde în fața turcilor. </p> <p>Această imagine eroică a mamei lui Ștefan cel Mare a rămas în mentalul publicului larg fiind confundată, mai ales sub impulsul propagandei naționaliste din perioada comunistă cu adevăratul istoric. </p> <p>Cercetările arată însă că toată povestea este doar o legendă, iar mama, cea adevărată, a lui Ștefan cel Mare nu a avut nicio legătură cu evenimentele. În plus, adevărul istoric este cu totul altul. </p> <p>Pe mama lui Ștefan cel Mare o chema Maria Oltea. Sau Oltea, fiindcă numele de Maria l-a primit după ce s-a călugărit, către bătrânețe. </p> <p>Specialiștii spun că Maria Oltea era văduvă și avea deja cinci copii în momentul în care l-a cunoscut pe Bogdan al II-lea, tatăl lui Ștefan cel Mare. La rândul său, Bogdan al II-lea era fie copil din flori al marelui voievod moldovean Alexandru cel Bun, fie fratele mai mic al acestuia. </p> <p>Cert este că Bogdan al II-lea ajunge domn al Moldovei în 1449 după un lung război civil între pretendenți. </p> <p>Conform unor izvoare istorice, Maria Oltea s-a născut în anul 1405 și a fost fiica unor boieri din zona Trotușului, din Țara de Jos a Moldovei. </p> <p><i>„Sunt indicii care par să sugereze că familia mamei lui Ştefan cel Mare îşi avea obârşia în Țara de Jos a Moldovei, în zona Trotuşului. În satul Borzeşti, pe apa Trotuşului, domnul (Ştefan cel Mare) şi fiul său, Alexandru, vor construi, în 1493-1494, o biserică având hramul Adormirii Maicii Domnului, «întru pomenirea răposaţilor înaintaşilor şi părinţilor lor»”</i>, scria istoricul Ștefan Gorovei în „Princeps Omni Laude Maiore. O istorie a lui Ștefan cel Mare”. </p> <p>Maria Oltea se căsătorește foarte tânără, nu se știe cu cine, probabil un boier din zona Bacăului, și are 5 copii, pe Ioachim, Ion, Cârstea, Maria și Sora. A rămas văduvă și nu se știe nici cum a ajuns să-l cunoască pe Bogdan al II-lea, dar cert este că ei sunt împreună în jurul anului 1440. Nu se cunosc nici rațiunile care au dus la acest mariaj, un voievod cu o boieroaică văduvă care avea deja cinci copii. </p> <p>Căsătoria dintre Maria Oltea și Bogdan al II-lea a fost destul de ciudată. Cel puțin asta arată specialiștii. Mariajul nu a fost recunoscut sau oficializat, pentru că mama lui Ștefan cel Mare nu a fost niciodată investită cu titlul de doamnă, nici măcar pe piatra ei funerară. </p> <p><i>„După calculele noastre, Maria trebuia să fi fost cam de aceeaşi vârstă ca şi Bogdan, adică de vreo 35 de ani, când şi-au pus la cale căsnicia, care trebuia să fi avut loc cam prin 1440. Nu se cunoaşte din care considerente  s-a reieşit, dar se pare că, căsătoria lor nu a fost oficializată, sau cel puţin nu a fost recunoscută. De unde vine şi părerea că Ştefan ar fi un copil bastard, de altfel, ca şi tatăl său. De aceea, pe parcursul celor doi ani cât a domnit Bogdan al II-lea (1449-1451), dar şi după aceasta, până la moartea ei în toamna anului 1464, Maria-Oltea (fie din cauza originii sale modeste, fie că mai fusese căsătorită anterior), spre deosebire de soţiile altor voievozi moldoveni, nu a fost niciodată numită  „doamnă”, adică soţie de domn. Ba mai mult, nici pe piatra ei de mormânt, pusă de fiul ei, nu a fost onorată cu acest titlu voievodal”</i>, spun cercetătorii Andrei şi Valentina Eşanu, în studiul „Maria-Oltea – mama lui Ştefan cel Mare”, publicat în ziarul Accente din Republica Moldova. </p> <p>Ștefan cel Mare a fost născut de Maria Oltea pe când avea 35 de ani, o vârstă înaintată pentru acele vremuri având în vedere că tinerele se căsătoreau în jurul vârstei de 16-17 ani. Ștefan nu provenea dintr-o căsnicie recunoscută și a copilărit pe moșiile bunicilor săi materni din zona Borzeștiului. Abia mai târziu este luat de tatăl său în cetatea de scaun a Sucevei. Ștefan a fost singur la părinți, având cei cinci frați vitregi din căsătoria anterioară a mamei sale, frați care au trăit însă pe moșiile părinților Mariei Oltea. </p> <p>În anul 1451, Maria Oltea rămâne văduvă a doua oară. Bogdan al II-lea este ucis în satul Răuseni, la o nuntă, la ordinele fratelui său Petru Aron. Maria Oltea fuge împreună cu fiul ei, Ștefan, care avea pe atunci doar 12 ani. L-a însoțit și l-a protejat în pribegie până când a reușit să revendice tronul tatălui său, inclusiv cu ajutorul fratelui Mariei Oltea, pârcălabul Vlaicu, cel care s-a ocupat de educația militară și politică a tânărului fiu de domn. </p> <p>Maria Oltea s-a călugărit la scurt timp după ce fiul ei a luat tronul. A murit la 57 de ani, în noiembrie 1465. A fost înmormântată inițial la schitul Sfântul Nicolae din Poiana Siretului, acolo unde a fost maică, apoi trupul i-a fost strămutat la Mănăstirea Probota, alături de trupul lui Bogdan al II-lea. </p> <p><a href=\"https://adevarul.ro/stil-de-viata/magazin/cum-i-a-umilit-stefan-cel-mare-pe-unguri-motivele-2245321.html\">Legenda privind mama lui Ștefan cel Mare</a> prezentată în poezia lui Bolintineanu este astfel departe total de realitatea istorică. Maria Oltea a murit cu mai bine de 10 ani înainte de înfrângerea lui Ștefan cel Mare la Războieni, deci nu ar fi avut cum să-i oprească intrarea în cetate. În plus, nu trăia în cetatea Sucevei, ci într-o obște mănăstirească. </p> <p>Poezia lui Bolintineanu a fost inspirată de un fragment din lucrarea lui Neculce, „O samă de cuvinte“, la rândul său având ca sursă de inspirație o poveste medievală care spunea că mama lui Ștefan i-ar fi interzis accesul în cetatea de scaun până nu va obține victoria împotriva turcilor. </p>"},
{"text": "<p>Cel mai bun mod de a te întoarce în viață este să rămâi jos,\nsă te apropii de sol și să te apropii de vârful copacilor. Dacă ești prea jos,\npoți fi doborât de mitraliere, dacă ești prea sus, poți fi detectat de\nsistemele de apărare aeriană inamice.</p> <p>Pentru piloții de elicopter din Ucraina în timp de război, există\no marjă de eroare redusă. Roman a zburat în nenumărate misiuni de luptă pentru\nBrigada Sikorsky din Ucraina și a fost decorat pentru curaj. Ne spune vârsta sa\n- 34 de ani - dar nu și numele de familie, scrie <a href=\"https://www.bbc.com/news/world-europe-64779505?fbclid=IwAR3dwcMpApqwVd1OmBfSikLx0XVp87v5Pe_g8VYUXS7IFgrmclIqbZ6EKE4\" rel=\"nofollow\">bbc.com.</a></p> <p><i>\"Cu cât suntem mai aproape de țintă, cu atât zburăm mai\njos. Este la unul sau doi metri deasupra solului\", spune el pentru BBC.\n\"Nu este suficient doar să atingem ținta. Trebuie să te întorci în\nsiguranță și să-ți aduci echipajul și elicopterul înapoi în siguranță pentru\nurmătoarea misiune.\"</i></p> <p>În ultimul an, unii dintre colegii săi piloți nu au reușit\nsă se întoarcă.</p> <p>Am avut un acces rar la războiul din cerul Ucrainei la o\npistă de aterizare pe un teren deschis. Nu putem spune unde se află - dacă\nRusia ar putea identifica locația, ar fi o țintă majoră.</p> <p>Îl privim pe Roman cum decolează pentru ultima sa ieșire pe\nfrontul de est al Ucrainei, cu camera noastră în cabina de pilotaj. Elicopterul\nsău este urmat de alte două; palele lor taie aerul sub un cer cenușiu noroios.</p> <p>Sub ei, un șanț ucrainean traversează peisajul în zigzag,\niar un sat este pustiu.</p> <p>Aceștia trec cu viteză peste un lac înghețat ca și cum ar\npatina pe gheață. O jumătate de oră mai târziu se întorc, după ce au lansat 80\nde rachete.</p> <p>Roman vine să aterizeze, zburând suficient de jos deasupra\ncapetelor noastre pentru ca noi să-l vedem salutând de la fereastră. Este\nrenumit printre colegii aviatori din brigada sa pentru că execută manevre\ndificile - un mitralior ucrainean într-un avion sovietic îmbătrânit.</p> <p>Elicopterul său Mi-8 este la fel de vechi ca și el și nu\ndispune de blindaj greu sau de sisteme moderne de avertizare privind rachetele\ncare se apropie. Fiecare misiune ar putea fi ultima sa misiune.</p> <p><i>\"Desigur, există un anumit risc\", spune el după ce\naterizează. \"Doar că nu mă gândesc la asta. Dacă se va întâmpla, nu va fi\nproblema mea, ci a rudelor mele\".</i> Sună ca o glumă, dar expresia lui este\nascunsă de cagulă.</p> <p>El nu își va dezvălui ținta, dar există șanse ca aceasta să\nfi fost aproape de orașul Bakhmut din estul țării - pe care rușii se luptă să\nîl încercuiască.</p> <p><i>\"A fost doar o misiune obișnuită. Te concentrezi 100%\npe sarcina ta\",</i> spune el. \"<i>Te gândești la băieții tăi care te\nașteaptă la sol. Ei chiar se străduiesc dacă solicită aviația\".</i></p> <p>La ceea ce nu se gândește este la trupele rusești care se\naflă la capătul lor.</p> <p><i>\"Dacă au venit aici cu război\", îmi spune el,\n\"noi doar ne protejăm țara. Nu suntem agresori. Noi suntem victima. Și\ndacă pentru a câștiga acest război ar trebui să ucidem soldați ruși, suntem\ngata să îi ucidem pe toți\".</i></p> <p>Provocările pe care le presupune acordarea de avioane de\nluptă Ucrainei</p> <p><b>Ce arme sunt furnizate Ucrainei?</b></p> <p>Imediat ce elicopterele aterizează, echipele de întreținere\nconverg, realimentând și reînarmând aeronavele pentru a fi gata pentru\nurmătorul zbor.</p> <p>Rachetele sunt încărcate manual. Una dintre ele este\ninscripționată cu un mesaj crud adresat trupelor rusești.</p> <p>În câteva minute, Roman are coordonatele unei noi ținte și\nse pune din nou pe roți.</p> <p>El spune că Ucraina nu poate câștiga acest război cu\nechipamentul sovietic pe care îl are.</p> <p>Un purtător de cuvânt al brigăzii sale a explicat.</p> <p><i>\"Avem nevoie de elicoptere noi cu echipamente de\nnavigație, arme de mare precizie și muniție\",</i> ne spune el. <i>\"Avem\nnevoie de tot\".</i></p> <p>Adăugați acest lucru la avioanele de luptă deja solicitate\nde<a href=\"https://adevarul.ro/stiri-externe/europa/zelenski-a-prezentat-camera-in-care-locuieste-de-2245283.html\"> președintele Volodimir Zelenski</a> și este o listă lungă pentru ceea ce ar\nputea fi un război lung.</p> <p>Când președintele rus <a href=\"https://adevarul.ro/stiri-externe/europa/live-text-or-razboi-in-ucraina-ue-a-aprobat-al-2245228.html\">Vladimir Putin a invadat anul trecut</a>,\nRoman făcea parte dintr-o misiune ucraineană de menținere a păcii în Republica\nDemocrată Congo. Acum, acest fost pacificator vede pericolul unui conflict\nnesfârșit cu Rusia.</p> <p><i>\"Uitați-vă doar la istoria noastră\", </i>spune el.<i>\n\"Întotdeauna am avut probleme cu vecinul nostru. După ce vom câștiga acest\nmeci, dacă nu se vor schimba, se vor întoarce să ne atace din nou, peste ani\nsau peste zeci de ani\".</i></p>"},
{"text": "<p>Continuă și se extinde ruptura între sistemele de putere și ambiții globale, din ce în ce mai vizibilă după voturile din Adunarea Generală a ONU și din Consiliul de Securitate, cea mai clară dovadă că derapajele de până acum tind să se transforme într-o mișcare profundă care poate determina noi alianțe economice, politice și militare.  </p> <p>Cea mai nouă demonstrație în acest sens – totodată eșec al tuturor eforturilor intense ale diplomației americane de a influența un altfel de rezultat – a fost imposibilitatea ca miniștrii de finanțe din G20 (organizația care grupează reprezentanții celor mai mari economii din lume) să poată ajunge la un numitor comun. Comunicatul comun de presă nu s-a mai dat, disensiunile fiind evidente pe marile subiecte aflate pe agendă: conflictul din Ucraina sau o decizie în favoarea creării unui mecanism pentru restructurarea datoriei suverane a națiunilor sărace.  </p> <p>Miniștrii de finanțe din G20 nu au putut trece peste prăpastia între voința SUA și țărilor aliate de a avea o condamnare fermă la adresa agresiunii rusești împotriva Ucrainei, așa cum cerea Jane Yellen, reprezentanta SUA :”Eu și cred că întregul G7 este cu certitudine unit în jurul acestei poziții și este la ceea ce m-aș aștepta și cred că este necesar și se cuvine și în acest moment”. De partea cealaltă, Rusia, China și India au refuzat ca platforma G20 să fie folosită pentru discuții politice. Și cu asta totul s-a încheiat. </p> <p>Foarte păcat deoarece asta închide sau cel puțin suspendă marea și strict necesara discuție asupra unei teme urgente, rezolvarea datoriei externe a țărilor sărace sau foarte sărace și aproape de declararea intrării în insolvență.  În principiu – dar interesele politice și entuziasmul pentru reintrarea în cursa totală pentru înarmare și dezvoltarea de noi sisteme în zona nucleară, acum că. nu mai există limitări deoarece tratatele în domeniu au fost suspendate – era normal ca acest mecanism de management internațional datoriilor externe să fi fost prioritar. Dar,  la o reuniunea pe care FMI o organizase tot sâmbătă cu cei de la Banca Mondială, China, India, Arabia Saudită și reprezentanții țărilor din G7, Kristalina Georgieva, directorul executiv al FMI, a semnalat că au existat poziții divergente dar, din cauze evidente, nu s-a putut decide nimic. </p> <p>Actorul principal în rezolvarea situației este China, țara care este acum cel mai mare creditor bilateral al planetei și care, prin vocea ministrului său de finanțe Liu Kun, spre disperarea multora, a propus în cadrul reuniunii G20, într-un mesaj video transmis vineri, că poziția țării sale este ca Banca Mondială și alte bănci multilaterale de dezvoltare ar trebui să participe la formularea unei soluții concrete la care să participe și marile bănci centrale naționale care să propună reduceri la creditele ce trebuie rambursate de țările sărace. </p> <p>Vorbim despre economie? Da, în principiu, și atunci discuția este plicticoasă. Nu e deloc așa deoarece, pe fond, discuția este despre schimbarea rapidă a zonelor de influență și creșterea spectaculoasă a puterii reale de impunere a Chinei, cu trimitere la spațiile geografice cele mai importante în viitoarea arhitectură globală de resurse și nu numai: Africa în primul rând, apoi America Centrală și de Sud. Alături, evident, de țările asiatice care se desprind de influența SUA. </p> <p>Iată trei exemple pentru a înțelege foarte ușor dimensiunile complexe ale problemei: Zambia datorează Chinei aproape 6 miliarde $ din datoria sa externă de 17 miliarde $ de la finele anului 2021, iar Ghana datorează Chinei 1,7 miliarde $ sau Sri Lanka care datorează Chinei 7,4 miliarde $, o cincime din datoria sa externă. Iată statisticile: </p> <p>Problema devine deosebit de delicată în acest moment deoarece propunerea Chinei ca bănci multilaterale de dezvoltare și bănci naționale din țările dezvoltate (G7) să decidă tăierea unor capitole din datoria țărilor sărace este o provocare extrem de greu de susținut de țările respective, pe de o parte afectate de crizele suprapuse de până acum care le-au dereglat serios sistemele economice proprii, apropiind unele țări de intrarea în recesiune, dar și de ajutorul uriaș trimis în Ucraina. </p> <p>O problemă? Nu, spun oamenii politici , vedeți și discursul constant al Președintelui Klaus Iohannis, repetare corectă, la virgulă, a priorităților enunțate cu zile sau săptămâni în urmă de americani, de UE și NATO. Dar, teoretic, ar putea totuși să apară o problemă deoarece sondaje de opinii arată că există, totuși, variații importante, mai ales când este vorba despre subiectul atât de sensibil și costisitor de transfer de armament. <a href=\"https://www.bertelsmann-stiftung.de/en/topics/latest-news/2022/december/support-for-ukraine-is-declining-slightly\" rel=\"nofollow\">Aveți aici</a> un raport al Fudației Bertelsman care, într-adevăr, analizează – vedeți acolo graficele elocvente – o scădere ușoare – sub 50%  a nivelului de sprijin la nivelul opiniei publice din principalele țări europene. În SUA, procesul este identic, iată <a href=\"https://apnews.com/article/russia-ukraine-biden-politics-poland-33095abf76875b60ebab3ddf4eede188\" rel=\"nofollow\">comentariul</a> celor de Associated Press: 37% dintre americani sunt în favoarea finanțării Ucrainei, 38% se opun, iar 23% nu au niciun fel de părere. 42% dintre americani sunt în favoarea trimiterii de armament, 22% se opun și 22% nu au niciun fel de opinie. Alt semnal important: 38% dintre respondenții la sondaj se declară împotriva trimiterii de fonduri guvernamentale direct către Ucraina, 37% susțin asta, iar 23% nu au o părere formată. Iată și <a href=\"https://www.russiamatters.org/blog/polls-show-western-public-favors-general-support-ukraine-increasingly-skeptical-about\" rel=\"nofollow\">o altă sursă</a> cu același tip de concluzie, un studiu foarte complet și cu multe date statistice în sprijinul afirmațiilor foarte spectaculoase pe care le face. </p> <p>Discuția globală s-a deplasat astfel la un nivel care nu ne mai interesează deoarece nici nu ne-a sunat cineva să ne întrebe vreodată ceva. Așa că jucăm la inspirație. Dea Domnul să fie cea bună. Altfel, ghinion!  </p>"},
{"text": "<p>Ministrul Justiției a anunțat propunerile pentru funcțiile de procuror general și de procuror șef al DNA, acestea fiind Alex Florin Florența și Marius Ionuț Voineag. Decizia a fost luată în urma interviurilor desfășurate la sediul Ministerului Justiției.</p> <p>Marius Voineag, propunerea lui <a href=\"https://adevarul.ro/stiri-interne/candidatii-pentru-functia-de-procuror-sef-al-2244944.html\">Cătălin Predoiu</a> pentru funcția de șef al Direcției Naționale Anticorupție, este în prezent procuror șef adjunct la Secția de Urmărire Penală și Criminalistă a Parchetului General.</p> <p>Acesta și-a început cariera în anul 2005 ca avocat în Baroul București, urmând ca în anul 2006 să fie auditor de justiție la Institutul Național al Magistraturii. În perioada 2008-2013, acesta a fost, pe rând, procuror la Parchetul de pe lângă Judecătoria Sectorului 2, procuror la Parchetul de pe lângă Tribunalul București și procuror la Parchetul de pe lângă Curtea de Apel București.</p> <p>În anul 2013, Marius Voineag a ajuns la <a href=\"https://adevarul.ro/stiri-interne/evenimente/procurorii-care-vor-sa-conduca-marile-parchete-2241219.html\">DIICOT</a>, fiind procuror în cadrul structurii centrale a instituției. În perioada 2014-2017, acesta a ocupat postul de procuror șef al Biroului de combatere a infracțiunilor vamale și contra pieței de capital în cadrul DIICOT și procuror DIICOT în cadrul structurii centrale.</p> <p>Din 2017 și până în anul 2020, acesta a fost procuror șef al Serviciului de combatere a criminalității economico-financiare din DIICOT.</p> <p>În ceea ce privește educația și formarea, Marius Voineag este licențiat în științe juridice la Universitatea Nicolae Titulescu din București și are o diplomă de master în Științele penale și traficul internațional de droguri obținută tot la Universitatea Nicolae Titulescu.</p> <p>Ca procuror de caz, Voineag a instrumentat unul dintre dosarele lui Sorin Ovidiu Vântu și ale sindicalistului Liviu Luca, dosarul Ultrapro Computers și dosarul manipulării pieței de capital care îl privește pe fostul șef al SIB BANAT Dragoș Bîlteanu.</p> <p>Alex Florin Florența are o vechime în magistratură de peste 15 ani. Acesta este procuror șef al Serviciului teritorial Timișoara din cadrul Direcției de Investigare a Infracțiunilor de Criminalitate Organizată și Terorism (DIICOT). </p> <p>Șeful DIICOT Timișoara a instrumentat mai multe dosare grele, printre care dosarul de trafic de cocaină al grupării conduse de Lucian Boncu și cel al grupării de contrabandă și șpagă din vama Moravița, potrivit justnews.ro. De asemenea, acesta a fost implicat și în dosarul „Motorină CFR”.</p>"},
{"text": "<p>În premieră, ministerul finlandez al apărării a blocat o încercare a cetățenilor ruși de a cumpăra proprietăți în statul nordic din motive de securitate națională, relatează Politico.</p> <p>În octombrie, trei cetățeni ruși au sosit în orașul de graniță Imatra și au depus actele pentru a cumpăra un fost cămin de bătrâni situat în afara orășelului Kankaanpää.  Două luni mai târziu, ministerul finlandez al apărării a anunțat că a blocat achiziția. Problema autorităților cu tranzacția a fost una simplă: clădirea se afla la o aruncătură de băț de Garnizoana Niinisalo, un centru de pregătire a armatei pentru trupele desemnate pentru apărarea națională și operațiunile de peste mări.</p> <p>Guvernul finlandez a transmis că tranzacția a fost respinsă din cauza \"rolului special\" pe care orașul Kankaanpää îl joacă în asigurarea apărării naționale a Finlandei. </p> <p>„<i>Potrivit Ministerului Apărării, există posibilitatea ca proprietatea întinsă pe o suprafață mare în vecinătatea Garnizoanei Niinisalo să fie folosită într-un mod care ar putea submina organizarea apărării naționale și protejarea integrității teritoriale”</i>, se arată în declarație.</p> <p>Cumpărătorii ruși nu au răspuns la solicitarea de comentarii trimisă prin e-mail la adresa pe care au furnizat-o în cererea lor către Ministerul Apărării. Au avut la dispoziție 30 de zile de la decizie pentru a face apel. Nu au făcut-o până la data de 9 februarie.</p> <p><b>Suspiciuni crescute</b></p> <p>Cazul Kankaanpää arată cât de mult au crescut în intensitate suspiciunile privind activitatea rusă - oficială și civilă - în statele vecine.</p> <p>Preț de mai bine de două decenii după încheierea Războiului Rece, rușii s-au bucurat de o libertate sporită de a cumpăra bunuri în mare parte din Europa, iar <a href=\"https://adevarul.ro/stiri-externe/europa/finlanda-nu-va-mai-permite-intrarea-in-tara-a-2208965.html\">Finlanda</a> nu a făcut excepție, în ciuda unei istorii recente sângeroase, în care Finlanda a purtat două războaie cu Uniunea Sovietică la mijlocul secolului trecut. </p> <p>Trei miliardari ruși au cumpărat o echipă finlandeză de hochei pe gheață de top și au înscris-o în liga rusă. O companie energetică finlandeză a anunțat un plan comun cu firma de stat rusă Rosatom pentru a construi o centrală nucleară în Finlanda. </p> <p>În tot statul nordic, rușii au cumpărat, de asemenea, case de vacanță în păduri, pe malurile pitorești ale lacurilor și în arhipelagurile îndepărtate de la Marea Baltică, în ceea ce a fost considerat la vremea respectivă ca fiind investiții inocente într-un stat vecin stabil din punct de vedere economic. </p> <p>Dar în prezent, odată cu intensificarea agresiunii armatei ruse în Ucraina și cu activitățile aripei sale de informații, GRU, din ce în ce mai vizibile în întreaga Europă, achizițiile de proprietăți rusești sunt privite cu mult mai mult scepticism.</p> <p>Finlanda, care are o graniță de 1.340 km cu Rusia, se consideră deosebit de vulnerabilă la operațiunile de spionaj rusești și a început să acorde un interes mult mai mare achizițiilor rușilor: recent, un finlandez a răscumpărat  echipa de hochei pe gheață, iar planul centralei nucleare a fost abandonat anul trecut.</p> <p>Din 2020 Ministerul Apărării poate bloca vânzările de proprietăți către ruși și alți cetățeni din afara UE și a Spațiului Economic European, dar până la acest caz nu a făcut-o niciodată din motive de securitate națională, a declarat un purtător de cuvânt al ministerului. Cealaltă respingere a fost din cauza neplății taxei de procesare.</p> <p>Experții sunt de părere că oficialii sunt probabil îngrijorați de faptul că proprietatea ar putea deveni bază pentru misiuni secrete ale forțelor speciale  sau, așa cum se întâmpla deseori, pentru a monitoriza activitatea din jurul bazei militare. </p> <p>„<i>Acest gen de loc nu ar face neapărat parte din vreun masterplan rusesc, dar ar putea fi acolo, teoretic, în caz de nevoie”</i>, a spus Charly Salonius-Pasternak, cercetător la Institutul finlandez pentru afaceri internaționale.</p> <p><b>Un context delicat</b></p> <p>În motivarea deciziei sale, Ministerul finlandez al Apărării a menționat că potențialii cumpărători ruși ai căminului de bătrâni și-au schimbat de mai multe ori povestea cu privire la destinația pe care intenționau să o dea clădirii. Explicațiile lor nu au fost „credibile”, a motivat ministerul. </p> <p>Căminul de bătrâni, nelocuit și neîncălzit la temperaturi negative, arată neîngrijit și are cu siguranță nevoie de renovare. Ușa din față era îngălbenită de rugină, iar calea de acces acoperită de gheață groasă. </p> <p>Proprietatea are în jur de 100 de dormitoare, dar și o parcare mare și mult teren în jur. De aici zona garnizoanei Niinisalo este accesibilă pe drumuri lăturalnice împădurite, dar și pe drumul principal. </p> <p>Înăsprirea politicii imobiliare finlandeze vine într-un moment delicat pentru țara nordică, în contextul în care aceasta este în proces <a href=\"https://adevarul.ro/stiri-externe/europa/suedia-si-finlanda-au-primit-premiul-ewald-von-2243610.html\">de aderare</a> la NATO, alături de Suedia, țară vecină. </p> <p>Vladimir Putin a amenințat cu ceea ce a numit un „răspuns tehnico-militar” la aceste candidaturi, ceea ce a dus la apeluri pentru o vigilență sporită în ambele state. </p> <p>Probabil că oficialii din Suedia, unde a avut loc recent o avalanșă de arestări de presupuși <a href=\"https://adevarul.ro/stiri-externe/europa/capitala-ue-un-cuib-de-spioni-de-ce-vanarea-lor-2224753.html\">spioni ruși</a>, urmăresc situația îndeaproape pentru a vedea ce lecții pot fi extrase din schimbarea regulilor finlandeze, spun experții.</p> <p>Agenția suedeză de stat pentru cercetare în domeniul apărării a elaborat recent un raport care face un bilanț al investițiilor rusești în Suedia.</p> <p>În Finlanda, experții în domeniul securității au salutat noile reguli privind proprietatea, ca parte din eforturile de examinare a investițiilor rusești în această țară, despre care unii sugerează că ar fi trebuit să aibă loc mai devreme.</p> <p><i>„Este o problemă recunoscută de mult timp de autorități, iar acum există instrumente pentru a o remedia cel puțin parțial”</i>, a comentat cercetătorul Salonius-Pasternak.</p>"},
{"text": "<p>Din ce în ce mai multe filme sunt finanțate pentru producție în România, cu un val de tineri scenariști, regizori, producători, care aparente au prindere bună la publicul lor țintă - Generația Z. Cum sunt aceste filme îndreptate spre criteriile sustenabilității? De ce sunt importante?</p> <p>ESG este un acronim folosit să înglobeze factorii de mediu, cei sociali și de guvernanță care sunt folosiți pentru a evalua performanța și responsabilitatea unei companii. Investițiile ESG sunt cele care țin cont de acești factori în alegerea activelor financiare. ESG este un trend global care reflectă preocuparea tot mai mare pentru sustenabilitate și impactul social al afacerilor.</p> <p>Producția sustenabilă (durabilă) de film este un concept care implică realizarea de filme cu accent pe problemele de mediu, economice și sociale (ESG) pe care acestea le pot genera sau beneficiile pe care producția, în sinea ei, le poate aduce în sprijinul celor trei criterii enumerate anterior. Scopul este de a <b>reduce și de a compensa emisiile de carbon</b>, <b>de a utiliza resursele în mod eficient</b> și de <b>a sprijini comunitățile locale</b>.</p> <p>Realizarea unui film durabil implică punerea în aplicare a unor practici ecologice pe parcursul întregului proces de producție a filmului. Iată câțiva pași pe care îi poți face pentru a face un film sustenabil:</p> <p>1. <b>Ecologizarea pre-producției sustenabilă:</b> primul pas este cel de a conștientiza impactul pe care procesului de producție îl va avea asupra mediului înconjurător. Compania de producție trebuie să caute modalități de a reduce consumul de energie și emisia de deșeuri, cum ar fi utilizarea storyboard-urilor digitale, reducerea călătoriilor inutile și aprovizionarea cu materiale ecologice.</p> <p>2. <b>Utilizarea practicilor de producție sustenabilă:</b> în timpul fazei de producție, trebuie angajate practici durabile, cum ar fi utilizarea iluminatului eficient din punct de vedere energetic, reducerea deșeurilor de plastic și utilizarea transportului ecologic. Vor fi luate în considerare utilizarea surselor regenerabile de energie pentru alimentarea consumatorilor, cum ar fi energia solară sau eoliană.</p> <p>3. <b>Reducerea emisiilor:</b> se vor căuta modalități de a reduce emisiile de carbon pe tot parcursul procesului de producție. Aceasta ar putea include utilizarea vehiculelor hibride sau electrice sau compensarea emisiilor investind în programe de compensare a carbonului.</p> <p>4. <b>Se vor alege locații sustenabile:</b> atunci se vor alege locații de filmare, va fi luate în considerare impactul site-ului de producție asupra mediului înconjurător. Trebuie căutate locații ușor accesibile pentru a reduce emisiile din transport și locații care au un impact redus asupra mediului, cum ar fi amplasamentele naturale sau clădirile acreditate ecologic.</p> <p>5. <b>Ecologizarea post-producției:</b> La etapa de editare și montaj, se vor căuta modalități de a reduce risipa și consumul de energie. Se vor lua în considerare utilizarea sistemelor de editare în cloud, pentru a reduce nevoia de servere locale și pentru spori randamentul energetic al echipamentelor post-producție.</p> <p>6. <b>Promovarea sustenabilității în film:</b> se va utiliza filmul ca o platformă de promovare a sustenabilității, pentru a crește gradul de conștientizare cu privire la problemele de mediu. Trebuie luate în considerare încorporarea temelor de mediu în poveste și utilizate campania de marketing a filmului ca o oportunitate de a promova practici durabile.</p> <p>În concluzie, realizarea unui film sustenabil implică luarea în considerare a impactului procesului de producție asupra mediului înconjurător și punerea în aplicare a practicilor care reduc deșeurile, consumul de energie și emisiile de carbon. Sunt importante măsurile luate pentru a face producția de film mai sustenabilă, nu numai reducerea impactului pe care întregul proces de producție îl are asupra mediului înconjurător, dar și creșterea gradului de conștientizare cu privire la problemele de sustenabilitate prin intermediul filmului.</p> <p>Oameni de treabă, Capra cu trei iezi, Metronom, Phoneix. Har/Jar, Mirciulică, Nunți, botezuri, înmormântări, Teambuilding, R.M.N., Două inimi, Hai hui în timp, Gata oricând!, Clouds of Chernobyl, Al cui câine sunt?, Secretul lui Zorillo, Fără prelungiri, Nonconformistul 2, Odată pentru totdeauna, Maria Tănase, Mihai Viteazul: Prințul legenda Europei, Almanah Cinema. Șase filme scurte, Taximetriștii, Romina VTM, sunt doar câteva dintre producțiile anilor 2022-2023. <b>Dintre toate acestea, nici măcar unul nu și-a declarat emisiile de gaze cu efect de seră din procesul de producție. </b></p> <p>Cu toate acestea, producătorii de film din România pot obține finanțare pentru o producție sustenabilă de film în Europa. Există mai multe inițiative și programe care susțin practicile de filmare ecologică și oferă stimulente cineaștilor care le urmăresc. Spre exemplu, Comisia de Film din Trentino a lansat GREEN FILM, un proiect care oferă bonusuri financiare producțiilor care adoptă măsuri ecologice.  </p> <p>În mod similar, Fondazione Sardegna Film a creat \"Sardinia Green Shooting Protocol\", un ghid și un sistem de recompensare pentru realizarea de filme sustenabile pe insulă. Un alt exemplu este Observatorul European al Audiovizualului, care a publicat un raport privind modul în care colaborarea internațională poate stimula producția sustenabilă de film în Europa. </p> <p><b>Finanțarea producției cinematografice sustenabile în România nu este foarte frecventă sau bine stabilită - </b>un mod politicos de a spune că nu există. Principala sursă de finanțare a producției cinematografice din România este Centrul Național al Cinematografiei, care alocă fonduri pe criterii artistice și diversitate culturală. Cu toate acestea, nu se menționează durabilitatea sau impactul asupra mediului înconjurător ca parte a procesului lor de evaluare. </p> <p>Ca să evităm aparențele unui articol slab documentat, am verificat site-ul CNC din scoarță în scoarță pentru măcar o brumă de durabilitate și/sau sustenabilitate. \"Nothing Found\" este puțin spus. Nici măcar o mențiune razantă sau o traducere spartană a inițiativelor EUFCN pentru producțiile cinematografice sustenabile. Așa că le enumerăm noi:</p> <p>EUFCN – Rețeaua Comisiilor Europene de Film este o asociație non-profit care sprijină și promovează industria și cultura cinematografică europeană.</p> <p>Principalele sale obiective sunt crearea unei rețele a celor mai active Comisii Europene de Film; promovarea schimbului de informații între membri; pentru a susține dezvoltarea căutărilor de locație și a oportunităților de fotografiere; și să desfășoare activități profesionale și educaționale pentru membrii săi.</p> <p>EUFCN se angajează să promoveze și să promoveze o industrie cinematografică mai durabilă și mai eficientă în Europa.</p> <p>Comisiile de film joacă un rol activ în creșterea gradului de conștientizare cu privire la impactul producției de film asupra mediului și în oferirea de soluții pentru o abordare ecologică.</p> <p><a href=\"https://www.interregeurope.eu/greenscreen/\" rel=\"nofollow\">Misiunea Green Screen</a> este de a inspira și educa lumea nomadă a producției cinematografice prin crearea unor practici de lucru durabile. Prin reducerea impactului elementelor esențiale de filmare asupra mediului înconjurător, cum ar fi transportul, construcția, iluminatul și cateringul, Green Screen aspiră să conducă producția europeană de film și televiziune într-un mod de viață mai ecologic.</p> <p><a href=\"https://www.interregeurope.eu/greenscreen/no-planet-no-film/\" rel=\"nofollow\">Eureca</a> este o acțiune-pilot care primește sprijin din partea Interreg Europe ca parte a ecranului verde. Eureca își propune să dezvolte un calculator de carbon care să poată fi aplicat pe scară largă în întreaga industrie audiovizuală din Europa.</p> <p>În 2012, o serie de membri Cine Regio au decis să formeze subgrupul <a href=\"https://www.cineregio.org/subgroups/green_regio/\" rel=\"nofollow\">Green Regio</a>, al cărui scop este de a crește gradul de conștientizare și de a face schimb de cunoștințe cu privire la instrumentele, măsurile și politicile sustenabile de producție cinematografică. <a href=\"https://www.cineregio.org/dyn/files/pdf_download/11-file/CineRegio_GreenReport2020_25022020_SinglePages.pdf\" rel=\"nofollow\">Citiți Raportul Cine Regio Green 2020.</a></p> <p>Green Film Shooting oferă o platformă pentru sustenabilitate în industria media, prin prezentarea abordărilor metodelor de operare durabile – atât în Europa, cât și în întreaga lume. <a href=\"https://greenfilmshooting.net/blog/de/wp-content/uploads/sites/2/2020/09/greenfilmshooting-brochure-web-2020.pdf\" rel=\"nofollow\">Citiți numărul Green Film Shooting Magazine 2020</a>.</p> <p><a href=\"https://europeanfilmagencies.eu/members-partners/working-groups/sustainability\" rel=\"nofollow\">Grupul de lucru pentru sustenabilitate al EFAD</a> a fost inițiat în februarie 2020 cu scopul de a face schimb de bune practici și informații cu privire la inițiativele durabile lansate de fondurile naționale de film și de alți parteneri din sectorul public și privat.</p> <p>Până și peste ocean, în SUA, producția de film se orientează către sustenabilitate prin <a href=\"https://bing.com/search?q=The+Green+Production+Guide\" rel=\"nofollow\">Green Production Guide (GPG)</a>, un instrument online de reducere a emisiilor de carbon și a impactului asupra mediului înconjurător, instrument promovat de Fundația Gilda Producătorilor de Film din America încă din anul 2010. </p> <p>În concluzie, industria filmului este o industrie. Produce efecte asupra mediului înconjurător, chiar izolat, în zone de frumusețe naturală nespecificată, unde responsabilitatea producătorilor trebuie să iasă în evidență prin măsurile lor preventive de conservare a mediului, cât și cele corective de readucere la starea lor impecabilă, prealabilă activităților de producție cinematografică sau chiar la o stare mai bună. În același timp, promovarea culturii și vizibilității comunităților gazdă în procesul de producție este, din nou, responsabilitatea celor care dezvoltă producție artistică în regiune, fie în producție sau documentare ulterioare. </p>"},
{"text": "<p>Cel puțin 14 explozii inexplicabile au avut loc în ultimele șase zile în orașul Mariupol, situat pe o rută logistică cheie pentru armata rusă. În Belarus, un avion rusesc a fost distrus de partizani, un act calificat drept „cea mai de succes operațiune de sabotaj”. În timp ce Rusia se confruntă cu dificultăți pe câmpul de luptă, directorul CIA afirmă că Putin crede că va răpune Ucraina printr-un război de uzură.</p> <p>Proeminentul politolog rus și fost consilier al Kremlinului, Gleb Pavlovski, a murit la vârsta de 71 de ani în urma unei boli grave, a declarat luni prietenul său, profesorul Simon Kordonski, de la Școala Superioară de Economie, pentru cotidianul economic Vedomosti, relatează Moscow Times.</p> <p>Pavlovski a fost o figură influentă în politica rusă în primul deceniu de guvernare a președintelui Vladimir Putin, fiind consilierul și <i>„tehnologul politic”</i> al acestuia începând din 1996.</p> <p>El a avut un rol esențial în dezvoltarea politicii <i>„democrației gestionate”</i> din Rusia, în urma căreia rivalii lui Putin au fost marginalizați, exilați sau încarcerați.</p> <p>A jucat, de asemenea, rolul de portavoce media, găzduind un segment politic săptămânal la televiziunea de stat la mijlocul anilor 2000. <a href=\"https://adevarul.ro/stiri-externe/rusia/gleb-pavlovski-fostul-consilier-politic-al-lui-2245815.html\">Detalii aici</a></p> <p>Rusia a livrat Belarusului sisteme de rachete tactice Iskander, sisteme de apărare antiaeriană S-400 şi aproximativ 1 milion de proiectile de diferite calibre, a susținut Aleksandr Lukaşenko în cadrul unei reuniuni guvernamentale.</p> <p>Liderul de la Minsk a mai anunţat că Rusia va furniza de asemenea regimului său <i>„avioane Su-30M, elicoptere Mi-35M, transportoare blindate, precum şi alte tipuri de arme, rachete şi muniţii”</i>.</p> <p>Potrivit lui Lukanșenko, acest echipament militar este <i>„necesar pentru o reacţie adecvată la provocările şi ameninţările actuale”</i>.</p> <p>Aceste declaraţii au fost făcute la o zi după ce s-a aflat că un avion de recunoaştere rusesc <a href=\"https://adevarul.ro/stiri-externe/un-avion-rusesc-a-fost-distrus-de-partizani-in-2245542.html\">a fost avariat</a> pe aerodromul Maciulişci, din apropiere de Minsk. Opoziţia belarusă din exil a pus acest incident pe seama unor partizani locali. <a href=\"https://adevarul.ro/stiri-externe/europa/lukasenko-la-sedinta-convocata-dupa-avarierea-2245827.html\">Detalii aici</a></p> <p>Întrebat dacă autorităţile ruse îşi pot imagina circumstanţe care ar putea duce la retrocedarea peninsulei, anexată în 2014 de către Moscova, purtătorul de cuvânt al Kremlinului, Dmitri Peskov, a răspuns un<i> „nu”</i> categoric.</p> <p>Purtătorul de cuvânt al Departamentului de Stat al SUA, Ned Price, afirmase duminică că Peninsula <i>„Crimeea este a Ucrainei”</i>, iar Washingtonul nu va recunoaşte <i>„niciodată”</i> anexarea sa. Purtătorul de cuvânt al Departamentului de Stat al SUA, Ned Price, afirmase duminică că Peninsula <i>„Crimeea este a Ucrainei”</i>, iar Washingtonul nu va recunoaşte <i>„niciodată</i>” anexarea sa.</p> <p>Serviciul de Informații și Securitate anunță că a identificat doi străini veniți în Rep. Moldova pentru a aduna date și informații cu ajutorul cărora să fie organizată lovitura de stat. Cei doi au fost declarați indezirabili pe un termen de zece ani pe teritoriul țării.</p> <p>Potrivit Serviciului de Informații și Securitate, cele două persoane, deghizate în simpli turiști, erau <i>„conectați la anumite centre subversive din afara țării”</i>, iar pe teritoriul Republicii Moldova au fost implicați la adunarea datelor și informațiilor cu ajutorul cărora să fie pus în aplicare planul privind organizarea loviturii de stat. <a href=\"https://adevarul.ro/stiri-externe/republica-moldova/doi-straini-implicati-lovitura-de-stat-rep-moldova-2245790.html\">Detalii aici</a></p> <p>Forțele armate ruse au atacat 11 regiuni din Ucraina în cursul ultimelor 24 de ore, potrivit datelor administraţiilor militare regionale ale țării vecine.</p> <p>Conform unui raport al acestora dat publicităţii în jurul orei locale 09.00 cu privire la situaţia din regiuni, două persoane <a href=\"https://adevarul.ro/stiri-externe/europa/atacuri-cu-drone-iraniene-intr-un-oras-din-vestul-2245652.html\">au fost ucise</a> în atacurile din cursul nopţii în oraşul Hmelnîţkîi (vest).</p> <p>În regiunea Cernihiv, situată în nord, au fost înregistrate două bombardamente în intervalul de timp menţionat, care s-au soldat doar cu pagube.</p> <p>Potrivit comandamentului Operațional „Nord”, sistemele de apărare antiaeriană au doborât trei drone deasupra Cernihiv.</p> <p>În regiunea Doneţk (est), armata rusă a lansat în cursul nopţii de duminică spre luni atacuri cu rachete asupra localităţii Mirnohrad, iar în cursul dimineţii asupra localităţii Avdiivka. O femeie a fost rănită în oraşul Hirnîk din regiunea Doneţk.</p> <p><i>„Nu există nicio schimbare semnificativă a situaţiei de-a lungul liniei frontului. Vuhledar, Mariinka, Avdiivka şi Bahmut se află sub un foc ostil constant”</i>, se arată în raport. <a href=\"https://adevarul.ro/stiri-externe/europa/razboi-in-ucraina-focuri-constante-la-vuhledar-si-2245778.html\">Detalii aici</a></p> <p>În premieră, Ministerul finlandez al Apărării a blocat o încercare a cetățenilor ruși de a cumpăra proprietăți în statul nordic din motive de securitate națională, relatează Politico.</p> <p>În octombrie, trei cetățeni ruși au sosit în orașul de graniță Imatra și au depus actele pentru a cumpăra un fost cămin de bătrâni situat în afara orășelului Kankaanpää.  Două luni mai târziu, ministerul finlandez al apărării a anunțat că a blocat achiziția. Problema autorităților cu tranzacția a fost una simplă: clădirea se afla la o aruncătură de băț de Garnizoana Niinisalo, un centru de pregătire a armatei pentru trupele desemnate pentru apărarea națională și operațiunile de peste mări. <a href=\"https://adevarul.ro/stiri-externe/rusia/rusii-vaneaza-proprietati-in-finlanda-in-2245713.html\">Detalii aici</a></p> <p>Cu o zi înaintea vizitei la Beijing a preşedintelui belarus Aleksandr Lukaşenko, China a salutat luni relaţiile cu Belarusul, pe care l-a catalogat drept un „partener strategic global”.</p> <p>Liderul de la Minsk, aliat al preşedintelui rus Vladimir Putin, a susţinut invadarea Ucrainei de către Rusia încă din februarie anul trecut, când a început războiul, reaminteşte agenţia citată. <a href=\"https://adevarul.ro/stiri-externe/in-lume/china-saluta-relatiile-cu-belarusul-partener-2245721.html\">Detalii aici</a></p> <p>Expertul militar ucrainean Anton Mihnenko a declarat la TVR Moldova că, pentru a face față agresiunii ruse, Republica Moldova trebuie să-și curețe spațiul informațional.</p> <p><i>„Ucraina și-a păstrat verticalitatea și funcționalitatea în timpul unei agresiuni totale cu foarte multă tehnică și personal militar. La noi nu mai există nicio televiziune rusească, nu mai avem propagandă de la Kremlin. Am eliminat toate narațiunile rusești din spațiul nostru informațional. Primul moment la care trebuie autoritățile să atragă atenția este securitatea informațională. Dacă sunt posibilități pentru stoparea propagandei rusești, acest pas trebuie făcut, deoarece această propagandă care se difuzează acum este ceva de neconceput”</i>, a explicat el. <a href=\"https://adevarul.ro/stiri-externe/republica-moldova/expert-militar-ucrainean-pentru-a-face-fata-2245730.html\">Detalii aici</a></p> <p>Decizia Statelor Unite de a livra Ucrainei tancuri Abrams a fost luată în urma presiunilor din partea Germaniei, potrivit unei declaraţii neaşteptate făcute de Washington, relatează agenția de presă DPA, preluată de Agerpres.</p> <p>Joe Biden a aprobat măsura după ce Germania i-a transmis președintelui american că ea nu doreşte să trimită tancuri Leopard în Ucraina în absenţa unui angajament al Statelor Unite de a furniza de asemenea tancuri Kievului, a declarat duminică seară consilierul pentru securitate naţională al Casei Albe, Jake Sullivan.</p> <p>Pentagonul nu era favorabil ideii trimiterii de tancuri Abrams întrucât acestea nu păreau a fi adecvate câmpului de luptă din Ucraina, notează DPA. <a href=\"https://adevarul.ro/stiri-externe/in-lume/sua-afirma-ca-au-decis-sa-livreze-tancuri-ucrainei-2245746.html\">Detalii aici</a></p> <p>Când Rusia a invadat Ucraina în urmă cu un an, unul dintre cele mai mari succese pe care le-a obținut inițial a fost în sudul Ucrainei. În câteva zile, trupele rusești care au atacat din Crimeea au ocupat o suprafață de teritoriu ucrainean mai mare decât Elveția.</p> <p>Autoritățile ucrainene trebuie încă să explice ce a mers prost în sud în acele prime zile. Pentru a ajuta la descoperirea a ceea ce s-a întâmplat, BBC a vorbit cu ofițeri militari, politicieni și activiști. <a href=\"https://adevarul.ro/stiri-externe/rusia/cum-a-cucerit-rusia-sudul-ucrainei-si-apoi-tot-2245687.html\">Detalii aici</a></p> <p>Purtătorul de cuvânt al Kremlinului anunță că Rusia urmărește situația din Transnistria din motiv că este îngrijorătoare și „provocată din exterior”. În schimb, așa-zisul lider de la Tiraspol nu vede pericole reale și îndeamnă oamenii să fie calmi. <a href=\"https://adevarul.ro/stiri-externe/republica-moldova/kremlinul-cu-ochii-pe-situatia-din-transnistria-2245691.html\">Detalii aici</a></p> <p>Kremlinul estimează că <i>„pentru moment”</i> nu sunt întrunite condițiile pentru o soluționare <i>„pașnică” </i>a războiului din Ucraina, a declarat purtătorul de cuvânt Dmitri Peskov, respingând astfel indirect așa-zisul plan de pace propus de <i>„prietenii”</i> chinezi.</p> <p><i>„Orice efort care contribuie la aducerea acestui conflict pe o cale paşnică merită atenţie. Luăm în considerare planul prietenilor noştri chinezi cu o mare atenţie”</i>, a declarat Peskov într-o conferință de presă ținută luni.</p> <p>Dar <i>„este un proces lung. Pentru moment nu vedem premisele ca această chestiune să poată urma un drum paşnic. Operaţiunea militară specială (războiul din Ucraina, n. red.) continuă”</i>, a adăugat el, potrivit AFP.</p> <p>Înaintea Kremlinului, Ministerul rus de Externe a susținut că <i>„apreciază”</i> eforturile diplomatice ale Chinei, dar a cerut recunoașterea anexării regiunilor Donețk, Herson, Lugansk și Zaporojie la Rusia. <a href=\"https://adevarul.ro/stiri-externe/rusia/kremlinul-respinge-indirect-asa-zisul-plan-de-pace-2245727.html\">Detalii aici</a></p> <p>Un rezultat evident al primului an de război este că, deși Ucraina nu a câștigat încă lupta, ea și-a câștigat viitorul și independeța, arătând că nu va fi niciodată o colonie a Moscovei. Între timp, situația se înrăutățește în Rusia, notează  politicianul rus de opoziție Leonid Gozman într-un articol de opinie semnat în ediția europeană a Novaia Gazeta. <a href=\"https://adevarul.ro/stiri-externe/rusia/politician-rus-de-opozitie-despre-aniversarea-2245595.html\">Detalii aici</a></p> <p>Confruntat cu dificultăţi pe câmpul de luptă din Ucraina , liderul de la Kremlin ştie că deocamdată nu poate să câştige războiul pe care l-a declanșat împotriva țării vecine. Și totuși, el crede că ar putea avea victoria finală la capătul unui război de uzură, ceea ce îl determină să nu ia în calcul alte opțiuni, afirmă William Burns, fost ambasador al SUA în Rusia, într-un interviu difuzat duminică de postul CBS. <a href=\"https://adevarul.ro/stiri-externe/in-lume/directorul-cia-putin-crede-ca-poate-castiga-la-2245618.html\">Detalii aici</a></p> <p>Două persoane au fost ucise şi alte trei rănite în orașul Hmelnîţkîi, situat în vestul Ucrainei, după un atac cu drone de fabricație iraniană efectuat de ruși în noaptea de duminică spre luni.</p> <p>Una dintre persoanele decedate era un membru al echipelor de salvare ucis în timpul serviciului, a precizat primarul oraşului Hmelnîţkîi, Oleksandr Simcişîn, citat de AFP.</p> <p>La scurt timp, guvernatorul regiunii Hmelnîţkîi, Serhii Hamalii, a anunţat că un al doilea salvator a murit din cauza rănilor la spital. <a href=\"https://adevarul.ro/stiri-externe/europa/atacuri-cu-drone-iraniene-intr-un-oras-din-vestul-2245652.html\">Detalii aici</a></p> <p>Peste 14 <i>„explozii inexplicabile”</i> au fost raportate în ultimele șase zile în jurul orașului Mariupol, ocupat de ruși de mai bine de nouă luni, afirmă serviciile secrete britanice în ultimul raport al Ministerului britanic al Apărării privind evoluția războiului din Ucraina.</p> <p>Potrivit sursei citate, astfel de explozii au fost raportate la două depozite de combustibil și la o uzină siderurgică folosită de Moscova ca bază militară. <a href=\"https://adevarul.ro/stiri-externe/europa/explozii-inexplicabile-la-mariupol-oras-situat-pe-2245634.html\">Detalii aici</a></p> <p><i>„După un an de lupte brutale, în care mii de vieți au fost pierdute, infrastructura civilă distrusă și iar pagubele sunt incredibile, războiul pare să fi a ajuns într-un impas. Niciuna dintre părți nu va accepta un acord negociat. Pe câmpul de luptă, armatele se bat pentru mici fâșii de teritoriu, cu un cost teribil. Amenințarea escaladării nucleare plutește în aer“.</i></p> <p>Asta nu este descrierea <a href=\"https://adevarul.ro/stiri-externe/europa/speranta-de-viata-este-de-patru-ore-un-fost-2245457.html\">războiului</a> din Ucraina de astăzi; este descrierea situației războiului din Peninsula Coreeană în 1951. Nu există două războaie exact la fel, desigur. Dar în lunga istorie a măcelului, un război se aseamănă cu actuala baie de sânge din Ucraina: războiul din Coreea din 1950-1953, unde sud-coreenii și aliații lor, în frunte cu Statele Unite, s-au luptat împotriva împotriva trupelor nord-coreene și chineze, susținute de Uniunea Sovietică. Există tot felul de lecții de învățat din acest conflict. Dar cel mai important ar putea fi cum s-a terminat, scrie Serghei Radcenko, istoric al Războiului Rece, în The Times.</p> <p>În Ucraina, <a href=\"https://adevarul.ro/stiri-externe/europa/trei-mari-puteri-din-nato-vor-sa-propuna-ucrainei-2245469.html\">încheierea</a> războiului pare departe. Pentru Rusia, victoria ar presupune cel mai probabil acapararea teritoriului ucrainean care pretinde ca fiind al său. Pentru Ucraina, nimic mai puțin decât alungarea trupelor ruse din țară – inclusiv din Crimeea – nu va fi suficient. Niciuna dintre părți nu este interesată de negocieri și este greu de văzut cum s-ar ajunge la un acord de pace.<a href=\"https://adevarul.ro/stiri-externe/in-lume/asemanarile-razboiului-din-ucraina-cu-cel-din-2245515.html\"> Detalii aici</a></p> <p>Opoziţia din Belarus aflată în exil a susţinut duminică că un avion rusesc a fost distrus pe un aerodrom de lângă Minsk, în ceea ce a numit <i>„cea mai de succes operaţiune de sabotaj”</i> de la începutul conflictului din Ucraina, transmite luni AFP. <a href=\"https://adevarul.ro/stiri-externe/un-avion-rusesc-a-fost-distrus-de-partizani-in-2245542.html\">Detalii aici</a></p> <p>Cel mai bun mod de a te întoarce în viață este să rămâi jos, să te apropii de sol și să te apropii de vârful copacilor. Dacă ești prea jos, poți fi doborât de mitraliere, dacă ești prea sus, poți fi detectat de sistemele de apărare aeriană inamice.</p> <p>Pentru piloții de elicopter din Ucraina în timp de război, există o marjă de eroare redusă. Roman a zburat în nenumărate misiuni de luptă pentru Brigada Sikorsky din Ucraina și a fost decorat pentru curaj. Ne spune vârsta sa - 34 de ani - dar nu și numele de familie, scrie <a href=\"https://www.bbc.com/news/world-europe-64779505?fbclid=IwAR3dwcMpApqwVd1OmBfSikLx0XVp87v5Pe_g8VYUXS7IFgrmclIqbZ6EKE4\" rel=\"nofollow\">bbc.com.</a></p> <p><i>„Cu cât suntem mai aproape de țintă, cu atât zburăm mai jos. Este la unul sau doi metri deasupra solului”</i>, spune el pentru BBC.<i> „Nu este suficient doar să atingem ținta. Trebuie să te întorci în siguranță și să-ți aduci echipajul și elicopterul înapoi în siguranță pentru următoarea misiune”. </i><a href=\"https://adevarul.ro/stiri-externe/europa/razboiul-din-ucraina-de-la-bordul-unui-elicopter-2245553.html\">Detalii aici</a></p> <p>Când Rusia a trimis trupe în Ucraina în urmă cu un an, directorul Galeriei Naționale de Artă din Kiev a avut un singur lucru în minte: siguranța picturilor.</p> <p>În timp ce sirenele răsunau, Yuri Vakulenko și-a făcut bagajele și s-a îndreptat spre galerie, unde avea să petreacă următoarele 66 de zile trăind în subsol, cu o vestă antiglonț și o mască de gaze la îndemână, și îngrijind exponatele, scrie reuters.com. <a href=\"https://adevarul.ro/stiri-externe/europa/unde-si-au-gasit-siguranta-picturile-ucrainene-de-2245566.html\">Detalii aici</a></p> <p>În săptămânile premergătoare invaziei Rusiei, politicieni de rang înalt din opoziția ucraineană și foști miniștri erau frustrați. Aceștia l-au rugat pe președintele ucrainean Volodimir Zelenski să se întâlnească cu ei, lucru pe care nu l-a făcut de la alegerea sa, relatează Politico.</p> <p>De asemenea, de luni de zile, îl îndemnau să sporească finanțarea forțelor armate ale țării, cerând cu insistență ca rezerviștii ucraineni să fie chemați la datorie, în timp ce avertismentele Americii privind o invazie se intensificau, o invazie pe care <a href=\"https://adevarul.ro/stiri-externe/europa/zelenski-se-angajeaza-sa-readuca-steagul-ucrainean-2245499.html\">Zelenski</a> o considera încă improbabilă. Aceștia doreau o planificare intensivă a războiului, inclusiv elaborarea și publicarea ordinelor de apărare civilă, astfel încât oamenii să știe ce să facă atunci când armele vor fi folosite. <a href=\"https://adevarul.ro/stiri-externe/europa/politico-punctele-forte-si-punctele-slabe-ale-lui-2245564.html\">Detalii aici</a></p> <p>Dmitri Medvedev, fost preşedinte al Federaţiei Ruse şi un fidel suporter al actualului şef de stat, Vladimir Putin, a afirmat, într-o declaraţie dată publicităţii luni, că furnizarea în continuare de arme Kievului riscă să conducă la o catastrofă nucleară globală, reiterându-şi ameninţarea nuclear în contextul războiului din Ucraina, informează Reuters.</p> <p>Retorica apocaliptică a lui Dmitri Medvedev este percepută ca o încercare de a descuraja NATO, condusă de SUA şi aliaţii occidentali ai Kievului, să se implice şi mai mult în războiul declanşat în urmă cu un an, care provoacă eşecuri Moscovei pe câmpul de luptă.</p> <p>Cele mai recente declaraţii ale lui Medvedev, care este vicepreşedintele puternicului Consiliului de Securitate al preşedintelui Putin, survin după avertismentul nuclear al liderului de la Kremlin de săptămâna trecută şi declaraţiile sale de duminică, în care a prezentat confruntarea Moscovei cu Occidentul ca pe o bătălie existenţială pentru supravieţuirea Rusiei şi a poporului rus.</p> <p><i>„Desigur, pomparea armelor poate continua... şi poate împiedica orice posibilitate de relansare a negocierilor”</i>, a declarat Medvedev pentru cotidianul Izvestia. <a href=\"https://adevarul.ro/stiri-externe/rusia/dmitri-medvedev-ameninta-ca-livrarile-de-arme-2245551.html\">Detalii aici</a></p> <p>Camera Deputaţilor şi Senatul se vor întruni luni în şedinţă comună pentru a marca un an de la declanşarea agresiunii militare a Federaţiei Ruse împotriva Ucrainei.</p> <p>Şedinţa comună este programată să înceapă de la ora 17,00.</p> <p>Decizia a fost luată sâmbătă de Birourile permanente reunite.</p> <p>În 20 februarie, vicepreşedintele Camerei Deputaţilor, deputatul USR Dan Barna, a anunţat că a solicitat preşedinţilor celor două Camere adoptarea în plenul Parlamentului a unei declaraţii de susţinere clară a Ucrainei, menţionând că este necesar ca România să aibă o voce mai fermă faţă de ce se întâmplă la frontiera de est a ţării.</p> <p><i>„Se împlineşte un an de când Rusia a atacat un stat independent, de când a început războiul din Ucraina şi, în acest context, am depus la preşedinţii celor două Camere şi la Biroul permanent o propunere de declaraţie a Parlamentului României prin care să exprimăm încă o dată foarte clar şi explicit solidaritatea şi susţinerea României faţă de Ucraina şi faţă de disperarea unui popor care, iată, de un an de zile este fugărit, omorât, îi sunt răpiţi copiii, este distrusă infrastructura civilă. Sper ca această declaraţie să devină realitate”</i>, a declarat Barna.</p> <p>Miliardarul Bill Ackman, administrator al unui fond de investiţii, a promis să doneze 3,25 milioane de dolari pentru a ajuta la cumpărarea de ambulanţe pentru Ucraina, potrivit unui coleg investitor care a menţionat o conversaţie cu acesta, informează luni Reuters.</p> <p>Donaţia lui Ackman va acoperi achiziţionarea a 15 ambulanţe Toyota 4x4 Land Cruiser special echipate, precum şi costurile de operare a acestora pe linia frontului, a scris într-un e-mail prietenilor şi contactelor sale profesionale investitorul Whitney Tilson, care face parte din consiliul consultativ al organizaţiei caritabile a lui Ackman, Pershing Square Foundation. <a href=\"https://adevarul.ro/stiri-externe/sua/miliardarul-bill-ackman-doneaza-325-milioane-de-2245547.html\">Detalii aici</a></p> <p>Preşedintele ucrainean Volodimir Zelenski a demis duminică un înalt comandant militar care a contribuit la conducerea luptei împotriva trupelor ruse în estul ţării, fără însă a-şi motiva decizia, informează Reuters.</p> <p>Printr-un decret scurt, preşedintele Zelenski a anunţat demiterea lui Eduard Moskaliov din funcţia de comandant al forţelor comune ale Ucrainei, care sunt angajate în lupte în regiunea Donbas.</p> <p>Preşedintele ucrainean l-a menţionat pe Moskaliov în intervenţia sa zilnică de vineri, când a enumerat comandanţii militari cu care a discutat. Moskaliov ocupa acest post din martie 2022, la scurt timp după ce Rusia a invadat Ucraina.</p>"},
{"text": "<p>Pe vremuri, serialele aveau 12 episoade, apoi s-a trecut la 8... Eu, pentru\nBerlinală, am încercat să țin un cinejurnal, pe măsură ce mai trăiam o\nexperiență filmică. Dintre cele 63 de titluri, m-am gândit să vi le sugerez, pe\ncele care nu vă vor plictisi și nici n-o să vă fure ore din viață. Prin urmare,\neu, degustătoarea, m-am entuziasmat pentru o parte dintre ele.  Acestea ar fi : </p> <p><b>L ’ultima note di Amore</b>, un neo-noir, un polițist, care\nte ține cu sufletul la gură,  în Milano\n(ca și parțial serialul tulburător și câștigător: <b>The Good Mothers</b> ), și\no ocazie de a-l revedea pe noua lor vedetă, ceva mai frustă, față de un Valentino\nsau un De Sica: Pierfrancesco Favino, despre care regizorul Andrea Di Stefano spunea\ncă nu-i cel mai bun actor din Italia, ci din lume. (Până-l cumpără vreun\ndistribuitor pentru proiecții în România, profitați de Visuali Italiane, un\nfestival de martie). </p> <p><b>The Shadowless Tower</b> un chinezesc, care ar fi meritat\nun premiu, dar poate unde e prea firesc, a fost ocolit. Dacă v-a plăcut <b>In\nthe Mood for</b> <b>Love</b>, nu veți fi dezamăgiți. </p> <p><b>Past lives</b> un american, deși o parte se petrece în\nCoreea (firește de Sud), despre iubiri, dincolo de spațiu și timp. Speranță cu\ncarul. </p> <p><b>Afire </b>un german, premiat, pe bună dreptate,\ndespre o vacanță, cu urmări și schimbări de destin. </p> <p><b>Limbo</b> un thriller australian minimalist, în sensul bun. </p> <p><b>Între revoluții </b>o docu-dramă de istorie aproximativ recentă,\nstrălucită, semnată de Vlad Petri. </p> <p><b>Here</b> un film străin cu actori români, de o tandrețe\ninfinită, dedicat lui Teo Corban. </p> <p><b>Blackberry </b>care e și un excelent exemplu despre cum\nai putea deveni miliardar, și din nebăgare de seamă, să pierzi tot. </p> <p><b>Art College 1994</b> și <b>Suzume</b>, două animații una din\nChina și cealaltă din Japonia, plus <b>La Sirene</b>, o coproducție multiplă,\ndar cu un subiect din Iran. Cu siguranță că toate l-ar fi încântat pe Ion\nPopescu-Gopo.</p> <p><b>Boom!Boom! The World  vs. Boris Baker</b>, despre gloria\nși nesăbuință unui mare jucător de tenis, manageriat de al nostru Ion\nȚiriac.  </p> <p><b>Joan Baez I Am A Noise</b> și ce nu știați despre această\nlegendă, care și-a însoțit documentarul la Berlin, și a și cântat live. </p> <p><b>The Fabelmans</b> și <b>Tar</b>, că nu degeaba sunt\nnominalizate la Oscar .</p> <p><b>Hello Dankness</b> că să ne consolăm că și la americani e\ngreu la alegeri cu votatul, că adesea n-ai pe cine.</p> <p><b>Teacher’s  Lounge</b>, a cărui\nprotagonistă, profesoara cu vocație și prea mult curaj, decisă să se facă\ndreptate cu orice preț : Leonie Benesch a fost și la Shooting Stars (alături de\na noastră Judith State, pentru RMN ) </p> <p>Dar să mai punem în coșul cu imagini mișcătoare, neperisabile, ca la\ncumpărăturile de la Kaufland, fără de care n-aș fi putut să vă povestesc cum a\nfost la Berlinala 73, din 2023, și câteva clasice esențiale .</p> <p>Ultima zi cu un soare cu dinți, bine întreținut de un stomatolog de top,\ngen Gentle dentist, care ar decide și vremea, după ninsoarea ca o scenografie\nideală, de ieri, a început strălucit duminica de Lăsatul Secului, în care\nfilmele se pot consuma și în cele 6 săptămâni de Post,   la \nCubix, în Alexanerplatz, (unde seara m-am întors de la Zoo Palast, cu un\nfel de Orient Express),  cu o peliculă,\ncare a împlinit un veac de încântare pentru public : <b>A Woman in Paris</b>,\ncu Edna Purviance, Adolphe Manjou și Carl Miller, o melodramă a lui Chaplin,\ncare declară că fiind un subiect serios, nu apare în el (dar nu se ține de\ncuvând și are un cameo, stil preluat, poate chiar de la el, de Alfred\nHitchcock). În 1951, același Charlot compune muzica pentru acest mut. De o\neleganță fără egal a costumelor și interioarelor și un scenariu care dovedește\niar slăbiciunea lui lăutabilă pentru fapte bune și copii numeroși, e de neratat.\n</p> <p>Am ales apoi <b>Ghici cine vine la cină?,</b> al lui Stanley Kramer, din\n1967, despre niște părinți extrem de liberali, în teorie, dar circumspecți când\nfata lor vrea să li se mărite cu un doctor, cu o problemă de... pigment al\npielii.  Mama și tatăl sunt interpretați\nde un cuplu atipic, din realitate: Katharine Hepburn (nicio legătură cu Audrey,\nși pe care a jucat-o Cate Blanchett, <b>în Aviatorul,</b> ceea ce i-a adus un\nOscar ) și Spencer Tracy, în ultimul său rol, alături de fermecătorul actor de\nculoare: Sidney Poitier. </p> <p>Am reușit să intru și la <b>The Last Picture Show</b> (1971) al lui Peter\nBogdanovich (care face în 1996 o continuare a Domnului profesor, cu dragoste,\ntot cu Poitier ). Este despre niște tineri neliniștiți, dintr-un orășel american,\nunde urmează să se închidă cinematograful, unde se mergea doar pentru pupături\npe întuneric, și unde , pe ecran îl regăsim pe Spencer tracy, cu Liz Taylor, în\n<b>Tatăl miresei</b>. </p> <p>Și am încheiat cu <b>The Rumble Fish</b> (în abia începuta zodie a\npeștilor), recomandat de Ethan Hawke și regizat de Coppola, în 1983, cu fiica\nlui Sofia, în distribuție, dar și cu Mickey Rourke (înainte de sulfurosul <b>9</b>\n<b>săptămâni și 1/2</b>). Și aici apare un fragment dintr-o producție de demult\ncu Bela Lugosi, și știm că mai apoi Francis- Ford a turnat un <b>Dracula </b>în\n1992, și va filma în 2007, în România <b>: Tinerețe fără tinerețe</b>. Urzeală\ncurată de destin. Când ești atent la detalii, îți sar în ochi racordurile de\nsoartă. E un joc amuzant și palpitant.     </p> <p>Ursul Berlinal a intrat un an în hibernare. Pregătiți-vă agenda pentru\n2024. </p>"},
{"text": "<p>Rusia a livrat Belarusului sisteme de rachete tactice Iskander, sisteme de apărare antiaeriană S-400 şi aproximativ 1 milion de proiectile de diferite calibre, a susținut Aleksandr Lukaşenko în cadrul unei reuniuni guvernamentale.</p> <p><i>„În scopul de a echipa partea belarusă din cadrul grupării regionale de forţe (belarusă şi rusă, n. red.), Moscova ne-a furnizat sisteme operativ-tactice Iskander şi o rezervă de suficiente rachete”</i>, a declarat Lukaşenko, citat de agenţia de presă oficială Belta, preluată de EFE și <a href=\"https://www.agerpres.ro/politica-externa/2023/02/27/rusia-livreaza-belarus-rachete-iskander-declara-lukasenko-care-a-convocat-in-sedinta-blocul-militar--1067193\" rel=\"nofollow\">Agerpres</a>.</p> <p>Aleksandr, principalul aliat al lui Vladimir Putin în campania sa împotriva Ucrainei, a adăugat că Rusia a furnizat, de asemenea, <i>„sisteme de apărare aeriană cu rază lungă de acţiune S-400”</i>.</p> <p><i>„Militarii noştri au obţinut ceea ce au vrut. Este o armă de temut”</i>, a spus liderul de la Minsk.</p> <p>În plus, Belarusul a achiziţionat o baterie de sisteme de rachete antiaeriene Tor, rachete antitanc cu ghidare, mortiere, lansatoare de proiectile reactive şi peste 830.000 de muniţii de diferite calibre, a enumerat Lukaşenko, supranumit „Ultimul dictator din Europa”.</p> <p>Liderul de la Minsk a mai anunţat că Rusia va furniza de asemenea regimului său <i>„avioane Su-30M, elicoptere Mi-35M, transportoare blindate, precum şi alte tipuri de arme, rachete şi muniţii”</i>.</p> <p>Potrivit lui Lukanșenko, acest echipament militar este <i>„necesar pentru o reacţie adecvată la provocările şi ameninţările actuale”</i>.</p> <p>Aceste declaraţii au fost făcute la o zi după ce s-a aflat că un avion de recunoaştere rusesc <a href=\"https://adevarul.ro/stiri-externe/un-avion-rusesc-a-fost-distrus-de-partizani-in-2245542.html\">a fost avariat</a> pe aerodromul Maciulişci, din apropiere de Minsk. Opoziţia belarusă din exil a pus acest incident pe seama unor partizani locali.</p> <p>Potrivit Ukrainska Pravda, Lukaşenko i-a convocat luni pe şefii instituţiilor militare ale ţării pentru a examina incidentul de pe Maciulișci.</p> <p><i>„Avem un număr considerabil de oameni în uniformă. Toţi sunt înarmaţi. Aceştia sunt oameni instruiţi pentru a-şi apăra patria. Trebuie să folosim asta”</i>, a spus Lukaşenko la reuniunea cu şefii instituţiilor de forţă, cerându-le totodată să întârească <i>„disciplina”</i> şi să supravegheze <i>„îndeplinirea tuturor îndatoririlor”</i>.</p> <p>Agenţia de presă Unian relatează că, în urma unor explozii provocate cu ajutorul dronelor, a fost avariat un avion de recunoaştere rusesc A-50 echipat cu radar.</p> <p>Este vorba de un avion foarte complex şi costisitor, evaluat la 330 de milioane de dolari, pe care Rusia îl are doar în nouă exemplare. Kremlinul a refuzat luni să comenteze pierderea unei aeronave atât de scumpe şi rare, noteză Agerpres.</p> <p>Potrivit expertului militar ucrainean Roman Svitan, acest avion era utilizat de forţele ruse ca <i>„ochi de la distanţă”</i> pentru dirijarea bombardierelor şi orientarea spre ţinte.</p>"},
{"text": "<p>Episodul XVIII al sezonului II al podcastului Avangarda,\ncu Ionuț Vulpescu, demontează miturile, prejudecățile și utopiile create în\njurul mult râvnitei digitalizări, avându-l ca invitat pe Radu Puchiu, fost Secretar\nde Stat la Cancelaria Prim-Ministrului și co-fondator al H.appyCities,\norganizație care dezvoltă aplicații și platforme digitale pentru ca orașele să\nacționeze inteligent. Radu Puchiu povestește despre începutul carierei sale în\ndomeniul designului și despre maniera în care profesionalizarea în domeniul noilor\ntehnologii a survenit ca o evoluție firească. Cu o experiență de un deceniu în\nsectorul public, responsabil între 2012 și 2017 pentru coordonarea politicilor\npublice și strategiilor la nivelul Guvernului, coordonator național al\nParteneriatului pentru Guvernare Deschisă și pentru relația României cu OCDE,\nRadu Puchiu a fost director IT în cadrul Palatului Victoria timp de cinci ani. Întrebat\ncare sunt ideile care pot duce România în avangarda digitalizării, Radu Puchiu\na mi-a explicat de ce capitalul uman,\nconectivitatea, integrarea tehnologiei digitale și a serviciilor publice\ndigitale sunt provocările unui stat încă feudal în instinctele sale de a muta\nbirocrația în cloud. De altfel, Radu Puchiu consideră că România viitorului\neste cea în care profesia de consilier va trebui să revină la sarcina\nprofesioniștilor de a oferi liderilor alternative, și nu soluții, de a le\nexplica erorile de administrație și guvernare, nu de a-i susține necondiționat.\nDe ce pentru unii digitalizarea pare un proiect de cooperativizare, de ce\nRomânia taberelor e cea care a falimentat dialogul dintre profesioniști și a\nstimulat jocul politic al partidelor, cu două efecte grave asupra societății –\ndeprofesionalizarea și demotivarea oamenilor din administrația publică, aflăm\nde la Radu Puchiu, direct de la microfonul <i>Avangardei</i>.\n</p> <p>Interviul integral poate fi\nvizionat aici:</p> <p><b>Bătălia\ninegală dintre debirocratizare și metehnele instituțiilor statului. Unde și cum\ne posibilă digitalizarea României? Radu Puchiu: „Sunt familiar cu începutul\nacestei nebunii, care se cheamă internetul!”</b><b></b></p> <p><b>Ionu</b><b>ț Vulpescu: Bună ziua, la un nou episod al <i>podcast</i>ului meu. Astăzi îl am invitat pe\nRadu Puchiu. Radu, îți mulțumesc mult că ai acceptat invitația mea!</b></p> <p><b>Radu Puchiu:</b> Cu mare plăcere!</p> <p><b>I.V.: Noi am discutat în perioade mai bune și mai puțin\nbune ale guvernărilor noastre –te-ai consacrat unor conținuturi aparte, ești în\navangarda a două teme, și aș vrea să te întreb cum ai ajuns la ele. 1. <i>Este o bătălie inegală de debirocratizare,\npe de o parte, plecând de la modul în care funcționează instituțiile statului,\nși raportul dintre ele</i>. Vom discuta despre asta. 2. Bătălia – care de ceva\nvreme pare cu mai multe șanse de reușită – <i>digitalizarea\nRomâniei</i>. Cum a ajuns Radu Puchiu să îmbrățișeze și să susțină aceste două\nteme esențiale, dar și să fie în avangarda lor?</b></p> <p><b>R.P.:</b> E și o istorie la mijloc, în sensul în care nu sunt de\nformație IT-ist, sunt designer, am îmbrățișat partea de IT încă de la începutul\ninternetului. Am scris cod, am făcut pagini web scriind cod de mână, deci <i>sunt familiar cu începutul acestei nebunii,\ncare se cheamă internetul</i>. Am făcut cumva această pasiune pentru\ntehnologie, dar și găsirea de soluții, care s-au îmbinat permanent, fie că am\nfost în sectorul public, fie că am fost în cel privat. Așa că a venit natural,\ncumva. Nu știu dacă sunt într-o avangardă, dar cu siguranță e un loc în care am\nfost permanent. Cred mult în povestea găsirii de soluții. Și la nivel uman e o\nnevoie, pe măsură ce înaintezi și te lovești de diverse situații, și\nîntotdeauna <i>tehnologia te-a ajutat în\ngăsirea acestor soluții de la nivel practic, individual, până la nivel de\nsocietate. Tehnologia de astăzi e o nouă unealtă. Vine să ajute, vine să și\nîncurce, dacă nu știm să o folosim. Aici suntem.</i> Dar cred mult în ideea\naceasta și cred mult că ne poate face povestea ușoară. </p> <p><b>Radu Puchiu, drumul de la Design la IT. „Cel mai bun\ndesign e cel care nu se vede”</b></p> <p><b>I.V.: Deci ai făcut design înainte. Cum e drumul acesta?\nDe la design la IT?</b></p> <p><b>R.P.: </b>E un fir care le leagă pe toate. <i>După mine, designul nu e o chestiune doar de estetică. Ci de a găsi o\nsoluție bună la o ceva, la o situație. Gândirea de tip design e îndreptată\ncătre așa ceva. Forma pe care i-o dai ține de alt aspect, care e mai degrabă\ncultural, referitor la ce îl îmbraci. Dar este o soluție foarte bună. E o\nzicală, în  rândul designerilor, că cel\nmai bun design e cel care nu se vede.</i> Interacționezi dar nu simți ca și cum\nîți explodează în față. Telefoanele mobile sunt un bun exemplu în zona asta. Te\natrage designul, dar felul în care interacționezi cu el nu îți spune dacă\naceastă curbă e făcută mai puțin bine sau nu. Am început așa, am continuat cu\nIT-ul, cam așa. </p> <p><b>Verdict despre viitor: vom avea moduri de viață tot mai\n„hibride”, alternând realul și virtualul.</b></p> <p><b>I.V.: Se mai poate fără telefoane mobile? Crezi că ne\nputem întoarce? Și invers, ce ar fi după telefonul mobil?</b></p> <p><b>R.P.:</b> Putem renunța la telefoanele mobile, dar nu e vorba de\nunealtă în sine, cât de ce reușim să facem cu această unealtă. Putem să facem o\nparalelă, întrebând dacă putem să rezolvăm fără ciocan anumite operații?\nProbabil că da. <i>But that</i><i>`s\nnot the point</i>. Adică nu asta e\nideea. Trebuie să rezolvăm situația. <i>Cred\ncă se îndreaptă spre un univers mult mai hibrid decât în prezent – mă refer la\ntehnologia de până acum. Se îndreaptă către un mix de realitate cu virtual, și\ncred foarte mult că vor fi tot soiul de unelte adiacente acestuia, care este\ntelefonul, de la lucruri pe care le purtăm, ceasuri, ochelari, până la\nrealitate care este augmentată sau virtuală. Depinde de situații</i>. Deci\ncumva ne ducem către un mix de tipul acesta. Asta e părerea mea. </p> <p><b>Tehnologia înțeleasă în alb și negru, o greșeală: „E un\ninstrument, nu o soluție.” De ce crede Radu Puchiu că trăim într-un laborator\nconstant?</b></p> <p><b>I.V.: Tu ești un optimist când vorbești despre tehnologie\nca instrument, despre soluții. Nu ți se pare că este un lucru fundamental rău\nsau esențialmente bun. </b></p> <p><b>R.P.:</b> <i>Nici bun, nici\nrău. E o unealtă, în primul rând. Doar ca amuzament, am găsit multe articole\nale vremii de când s-a introdus electricitatea. Să iei articolele de atunci era\nca cel mai mare rău care a venit pe pământ. Diavolul care ne arde șamd. Erau și\nfoarte multe incendii, dacă te uiți la modalitatea în care se izolau firele\natunci, erau total nepotrivite pentru ce puteau să facă, șamd. Or poveștile de\ntipul acela, doar dacă schimbi și spui tehnologie în loc de electricitate, și\nsuntem în ziua de azi. E normal, e un traseu normal cumva. Eu insist pe o\ncomponentă care se leagă mai degrabă de educație. Este o unealtă. Ca să o\nfolosești trebuie să știi și ce face bine, și ce face rău. Din păcate, venind\nfoarte repede, tehnologiile noi, internetul și restul, au avut o rată de\nadopție mult mai mică decât celelalte, adică electricitate, televizor,\ncomputer, deci este împachetat totul în douăzeci și ceva de ani, și atunci nu\nam avut timp să învățăm, să ne învățăm cu ea, și să știm ce poate face bun sau\nrău. Și așa va fi... suntem în mare parte într-un laborator constant.</i> Poate\nsă vină și cu critici din partea oamenilor, că tehnologia este un  rău. </p> <p><b>Evoluția omenirii, oglindită în trei mari orașe ale\ngândirii: Ierusalim, Atena și Sillicon Valley, ultimul ca leagăn al filosofiei\nviitorului. Radu Puchiu: „Între știință, credință și tehnologie putem să fim de\ntoate”</b></p> <p><b>I.V.: Nu crezi că diavolul se ascunde în detalii\ntehnologice, cu cipuri, cu cărți de identitate virtuale, cu biometrii... au și\nfost discuții foarte serioase pe teme din acestea. </b></p> <p><b>R.P.:</b> Este un articol pe care îl recomand, probabil o să ți-l\ndau și ca link să îl ai... Un articol care pune problema celor trei orașe,\ncumva. Pe mine m-a marcat pentru că e o radiografie interesantă a lumii de\nastăzi, pornind de la începutul creștinismului, între cele două componente,\nreligie, sau credință, dacă vrei, și știință. Astea ne-au urmărit de-a lungul\ntimpului. <i>Autorul spunea că intervine un\nal treilea oraș – pe atunci erau Ierusalim și Atena ca reprezentanți ai\ngândirii – și acum Silicon Valley vine cu un nou concept, o nouă filosofie în\nspate, cea axată pe crearea de valoare, ca răspuns la ce e de folos, și poate\nmult mai axat pe materialism. Dar de ce fac pasul acesta înapoi? Atunci când\nspunem că ceva e rău sau are diavolul în el, amestecăm niște lucruri dintr-o\nparte într-alta. Și lupta asta între cele trei, care evident, se mută una pe\ncealaltă permanent – știința preia din ce se întâmplă în zona de internet; invers,\ninternetul  preia din ce se întâmplă în\nzona de știință sau de credință, și le vedem foarte amestecate. Cred mult în\nacel mijloc, între ele cred că putem să fim de toate. </i>Pentru că nu trebuie\nsă aleg între știință și credință, sau, mai nou, și între credință, știință și\ntehnologie. Cred că toate pot să funcționeze corect. </p> <p><b>Epoca <i>ebook</i>, un\nalt fel de a consuma informația, nu de a fi</b></p> <p><b>I.V.: Și discuția despre lectură și despre cărți, despre\nprint, respectiv despre versiunea online a publicației. Ele merg împreună, și\npână la urmă, și internetul e tot din cărți, nu a apărut <i>ex nihilo</i>. E o legătură directă. Ambele planuri sunt valabile. </b></p> <p><b>R.P.:</b> Tehnologia a schimbat mult felul în care consumăm\ninformația. Cărțile erau un tip de, pe de o parte, consum de informație, dar și\nintrare într-un univers. <i>Cartea creează\nun univers mental despre ce se întâmplă acolo. E o poveste, intri în ea, șamd.\nȘi internetul creează tot asta, dar e o altă poveste, cu  bune și cu rele. E un alt fel de a consuma\ninformația și de a exprima sau a recepta emoțiile. </i>Da, până la urmă, totul\ne într-o lume de tipul acesta. Ușor-ușor ne vom îndrepta către ceva.</p> <p><b>Rolul designului și al principiilor sustenabilității în\nproducția de tehnologie. Radu Puchiu: „Tehnologia a salvat vieți”</b></p> <p><b>I.V.: Ceva bun.... Ai făcut design. Designul are de a\nface cu estetica. Forme, o lume nu doar imaginată, o lume reală, frumoasă, cu\ntrăsături armonice. Radu Puchiu e mulțumit de lumea designului, e mulțumit de\nlumea pe care o vede, e ea lumea ideală?</b></p> <p><b>R.P.:</b> Eu cred că nu și cred că tot timpul va fi o luptă pentru\na o îmbunătăți, e loc pentru designeri permanent. Ca paralelă, frumosul e un\nstrat pe care îl așezi peste soluție. Insist pe zona asta. Ca detaliu istoric,\nun mare premiu de design s-a acordat unui sistem de semnalizare pe autostradă\nîn caz de ceață, de exemplu. Era un sistem de panouri, pe care, dacă  le vedeai...</p> <p><b>I.V.: Noi suntem feriți de chestia asta...</b></p> <p><b>R.P.:</b> Sunt autostrăzi.... Dar ca idee, reduci viteza în\nfuncție de câte panouri vedeai. O chestiune interesantă. A avut eficiență, în\nsensul că a salvat pe zona respectivă foarte multe accidente. <i>Cumva, designul rezolvă sau ar trebui să\nrezolve mult mai adânc problemele. Că îmbracă o formă vizuală ușor de înțeles\nsau plăcută, asta e o altă componentă. Dar cum spuneam, pentru lumea de azi,\nda, vom avea mult de lucru. Se pun noi probleme. Inclusiv pentru design, legate\nde sustenabilitate, de pildă, ce impact are asupra planetei? Lucruri care nu se\niveau acum 20 sau 30 de ani. Să faci un lucru din plastic era natural, normal,\nușor de realizat. Acum îți pui un milion de probleme înainte să iei decizia\nasta.</i> Deci cumva lucrurile se duc în a mai adăuga câteva straturi de\nprobleme. Contextul se schimbă, probabil și soluțiile...</p> <p><b>Orașe fericite, pentru oameni (ne)fericiți. Proiectul pe\ncare Radu Puchiu a pariat în schimbarea metodelor decizionale din\nadministrațiile ierarhice ale orașelor</b></p> <p><b>I.V.: Există <i>happy\ncities</i>?</b></p> <p><b>R.P.:</b> Eu cred că e la fel, un ideal. Ideea de la care noi am\nplecat la <i>happy cities</i> a fost că\nadministrația publică – facem această buclă înapoi către administrație...</p> <p><b>I.V.: Nu putem, ne vom întoarce...</b></p> <p><b>R.P.:</b> Tinde să ia decizii într-un cerc foarte restrâns. <i>Cu cât administrațiile sunt mai ierarhice –\ne și cazul nostru – cercul care ia decizii de fapt e foarte restrâns</i>. E și\ncazul nostru. Problemele sunt așa de mari și de diverse și de complexe la\nnivelul unui oraș, chiar și la nivelul unui mic oraș, astfel încât nu mai poți\nsă urmezi același model. Administrațiile care au înțeles au început să deschidă\ncătre toată lumea, să participe la procesul acesta de luare a deciziilor, și au\ndescoperit două-trei lucruri interesante. Unu, că <i>deschizând ușa către rezolvarea de probleme, te trezești cu foarte\nmulte soluții, venite de la realitate</i>; doi, că <i>soluțiile acestea arată la fel și sunt poate diferite de drumul pe care\nîl gândeai, dar cel mai important este că odată puse în practică, sunt mult mai\nușor de acceptat de către public</i>. Se simte parte a soluției. Și pentru asta\nam militat în ce facem la <i>happy cities</i>\nși e un drum. Nu e așa ușor...</p> <p><b>I.V.: Așa cum sunt oameni fericiți, există și orașe\nfericite...</b></p> <p><b>R.P.:</b> <i>Orașele fericite\nîn sine cred că sunt participative, dar, repet, nu înseamnă că nu au probleme.\nCi că și-au creat un ansamblu de sistem care să rezolve aceste probleme. </i></p> <p><b>I.V.: La oameni cam știm, ce face un om fericit. Dar ce\nface un oraș fericit? Care sunt trăsăturile fericirii unui oraș?</b></p> <p><b>R.P.:</b> <i>Cred că între\ntrăsături apare capacitatea de a genera soluții împreună, la nivel de\ncomunitate, din nevoia de a implica pe toată lumea. Apoi, cred că orașul\nfericit își răspunde sau își găsește aceste soluții cu o privire mult mai largă\ndecât, eu știu, considerându-se o insulă</i>. Noi am militat și pentru problema\nasta... problemele unui oraș, dacă stăm să le cernem sau sintetizăm foarte\ntare, se regăsesc peste tot în lume. Traficul e o problemă și în București, și\nîn Madrid, și la Manila și în Mexico City. </p> <p><b>Provocarea administrațiilor publice și a guvernării: mai\nmulte probleme în aceeași unitate de timp. Mai e posibil un om al Renașterii\nazi?</b></p> <p><b>I.V.: Noi avem chiar și un cartier care se cheamă <i>„trafic greu”</i>. Unde avem competență\nmaximă.</b></p> <p><b>R.P.:</b> Îl știm ca denumire... Da, deci cumva cred că sunt\nfericite pe măsură ce încep să înțeleagă și să rezolve aceste probleme\ncolaborativ. Doi, cred că încep să înțeleagă aceste probleme ajutate de\ntehnologie. Cred că o echipă de zece oameni într-o primărie, chiar dacă primarul\ne un lider carismatic, va putea să genereze mai bine soluții pentru încălzirea\nglobală, canalizare, termoficare, trafic...</p> <p><b>I.V.: Un om al Renașterii din timpurile noastre...</b></p> <p><b>R.P.:</b> Chiar și un om al Renașterii din timpurile noastre,\nlăsând deoparte gradul de cultură pe care îl aveau liderii de atunci. <i>Numărul de probleme pe unitatea de timp este\nmult mai mare, chiar față de Renaștere. Deci nu ai cum, uman, să rezolvi doar\npe un singur palier. Și așteptările ca un primar să rezolve tot sunt total\ndeplasate în lumea de azi.</i> </p> <p><b>Bucureștiul, un oraș care nu e fericit, dar care are\npotențialul de a fi. Radu Puchiu, despre teama liderilor de a ieși în public\nspunând „eu nu știu să rezolv problema aceasta”</b></p> <p><b>I.V.: Sau un ministru, în domeniul lui...</b></p> <p><b>R.P.:</b> Sau un președinte, la rigoare. </p> <p><b>I.V.: Ai zis de Manila... Știu că pleci mâine la Manila\nși am vorbit de București. Bucureștiul e un oraș trist sau un oraș fericit?</b></p> <p><b>R.P.:</b> E un oraș cu mare potențial<i>. Eu cred că nu este fericit, dar poate să fie. Există o teamă – o\nremarc și la București, o remarc și în alte orașe, apropo de fericirea asta,\nexistă o teamă de a ieși public ca administrație să spui „eu nu știu să rezolv\nproblema asta”. Foarte simplu, să ieși în fața publicului și să spui. „Nu știu,\nnu m-am mai întâlnit cu problema asta. Nu m-am mai întâlnit cu criza COVID, dar\npe de altă parte, nici nu m-am mai întâlnit cu problema termoficării, să dau un\nexemplu.” „Nu știu să o rezolv.” Poți să apelezi la consultanță, la specialiști\nșamd. Dar specialiștii respectivi se vor uita la ceva ce s-a făcut. Toate\nadministrațiile au această boală. „Spune-mi unde ai mai făcut proiectul\nacesta.” Acesta e cel mai mare blocaj pentru inovare. În schimb, cele mai multe\nuniversități din țară, și cele mai mari de aici – Clujul, Bucureștiul, Iași,\ncentre universitare puternice – dar mai ales Bucureștiul în sine, dețin acces\nla inovație, la un spirit foarte mare, trebuie doar să le deschizi ușa și să\nspui: „Nu știu să rezolv, cum s-ar putea rezolva?” Dar nu cum s-a mai rezolvat,\nci altcumva, hai să vedem out of the box ce se poate face? Poate vin niște idei\nmai bune, poate Bucureștiul devine un campion și un inovator în domeniu. Odată\ndeschis acest proces în domeniu, repet, greșind, căci la început or să\ngreșească mulți, capeți încredere, și eu cred mult în traseul acesta și în\npotențialul acesta al Bucureștiului. </i></p> <p><b>Colapsul administrațiilor publice vine din faptul că\nliderii cer soluții, nu opțiuni din care să aleagă o soluție. Radu Puchiu\ndespre mecanismul unui efect de domino care distruge colaborarea dintre\nfactorii consultativi și cei decizionali:</b><b> </b><b><i>„Cum fac să nu cadă\nvina pe mine? </i></b><b>În administrație va\nfi primul gând al oricui i se dă o temă de tipul acesta<i>”</i></b><b></b></p> <p><b>I.V.: Ce spui are de a face și cu alte orașe, domenii și\nteritorii din țara noastră. Administrație, politici publice... de multe ori\npreferăm să imităm, să împrumutăm, cum spui. Tu zici că nu inovarea, nu partea\nde creativitate e încurajată, ci de multe ori un soi de mimetism. </b></p> <p><b>R.P.:</b> <i>E un exemplu care\nomoară tot procesul la nivel de administrație, foarte adânc și foarte des\nîntâlnit. Există această mentalitate, în care șeful, oricare ar fi el, de orice\ngrad ierarhic, spune „Vreau să se rezolve problema aceasta!” Deci spune\naparatului de sub el „Veniți cu soluții”. Și am această idee fixă, că dacă ar\nînlocui această frază cu „Veniți cu opțiuni pentru o decizie”, adică\n„Aduceți-mi niște variante, eu iau decizia, că eu sunt decident, ca șef, ca\nprimar, ca ministru”, cred că lucrul acesta s-ar rezolva.  De ce spun asta? În momentul în care cer\nsoluții, inevitabil, uman, și mai ales administrativ, ca să te acoperi și să nu\nfii de vină, te duci pe niște soluții deja făcute. Te vei duce – „Ce s-a mai\nîntâmplat?” Și primul gând va fi: „Cum fac să nu cadă vina pe mine?” În\nadministrație va fi primul gând al oricui i se dă o temă de tipul acesta.</i>\nCă se ocupă de consultanță, că se ocupă de un exemplu similar, de o cale\nbătută, cam asta se întâmplă. Or, rezultatul este că vom recircula aceleași\nlucruri întâmplate, dar nu va răspunde nimeni, în schimb, dacă spui: „Dați-mi\nniște opțiuni”, atunci aceiași oameni se vor duce și vor spune: „Păi, cum ați\nmai făcut voi, cum v-ați mai gândit?” Poate universitatea, poate publicul,\npoate societatea civilă, poate o organizație care a publicat un <i>paper</i> la un moment dat, nu știu, orice.\nAtunci nu sunt eu responsabil, pentru că pe mine m-ai pus să îți dau numai\nopțiuni. Răspunderea este a decidentului, într-adevăr. În momentul acela se mai\nîntâmplă ceva. Decidentul, că e ministru, că e primar, cum spuneam, ia decizii\nbazate pe încredere. Ce îi oferă aparatul lui, nu ce date ar trebui să aibă, nu\no informare adâncă. Tu știi, ai fost în Guvern. Ai văzut nenumărate hotărâri de\nGuvern, care în spate nu aveau o fundamentare adâncă. Și nu vorbesc de domeniul\ntău, cât de domenii mult mai grele, cum erau cele de finanțe, dezvoltare etc.\nCred mult că dacă se schimbă paradigma în sensul de a primi opțiuni, cât mai\nmulte, să vedem din ele, cred că lucrurile se pot schimba. </p> <p><b>„Moartea consilierului” în instituțiile de stat. De ce\ncrede Radu Puchiu că astăzi liderii nu mai vor consilieri care să le explice\nunde greșesc, ci doar oameni care să îi susțină pozitiv necondiționat? „<i>Eu nu ascund. Experiența mea în guvern e cea\nîn care am fost mai degrabă tehnic, nu neapărat politic. Și de ce m-am lovit\ncel mai des a fost expresia aceasta: A fost o decizie politică”</i></b></p> <p><b>I.V.: Aceasta e o discuție care într-adevăr ar trebui\npurtată de oameni care înțeleg și de oameni care pot să urnească lucruri, și\nfără îndoială, ajungem la mentalități. E o chestiune de mentalitate, de istorie\nlungă în spate. Eu nu cred că mai e o țară pe glob – sau poate o fi? – în care\nsă se pronunțe atât de des numele „șeful”. La noi, „șeful”. Adică, eu am lucrat\nși am fost consilierul Președintelui Iliescu. Președintele Republicii! Dar\nniciodată nu i-am spus „șefu”. Era „Domnule Președinte”. Mi se pare, în\ngeneral, că acesta e protocolul de mentalitate corect: „domnule ministru”,\n„domnule senator”. Când ai spus „șefu” s-a încheiat orice formă de independență\na ta în relație cu el. Te pliezi pe gândul lui, începi să te pliezi. De ce se\nzice „șeful” la români, mai des ca în oricare alt loc?</b></p> <p><b>R.P.:</b> Uite, nu știu asta, dar am vrut să scriu un articol la\nun moment dat și m-am abținut...</p> <p><b>I.V.: Poate scrii acum...</b></p> <p><b>R.P.:</b> <i>Nu chiar, dar îți\nspun titlul: „Moartea consilierului”. Moartea rolului de consilier al oamenilor\nde decizie. Ei au murit în timp. Adică, consilierii pe care i-am întâlnit în\nperioada 2003, 2005, 2006, aveau o calitate, acum au altă calitate. Și asta nu\nvine pe fondul ideii că nu sunt competenți. Nu! E vorba că s-a schimbat un\nraport sau o cerere, dacă vrei. Liderul nu mai are nevoie de oameni care să îi\nspună că nu face bine, de oameni care să îl critice. Nu, e bombardat toată ziua\nde vești proaste, de media care nu e prietenoasă, așa încât are nevoie în jurul\nlui de oameni care să îi facă un soi de zid de vești bune. Deci să îl încarce\npozitiv.</i> <i>Lucrul acesta a devenit mai\nimportant în timp, decât să ai niște oameni care să te ia deoparte, să te tragă\nde mânecă, și să spună: „Nu e bine”.</i> <i>Eu\nnu ascund. Experiența mea în guvern e cea în care am fost mai degrabă tehnic,\nnu neapărat politic. Și de ce m-am lovit cel mai des a fost expresia aceasta:\n„A fost o decizie politică”. Eu știu că a fost o decizie politică, dar asta nu\nînseamnă că a fost o decizie bună. Decidentului politic trebuie să îi spui:\n„Din partea mea, se vede așa”. </i>Asta nu înseamnă că trebuie să te asculte,\nacesta e rolul consilierului, până la urmă. Să spună: „Bazat pe ce știu eu, ce\ncunosc eu”... pui informația aceasta alături de altele pe care le ai, și până\nla urmă sunt riscuri pe care le asumi la nivel de leadership politic. Dar\nlasă-mă să spun, pentru că dacă omori asta și înlocuiești cu oameni care să\nspună: „Vai, e minunat, nu s-a mai încercat niciodată ceea ce spuneți dvs.,\ndomnule ministru”, ai cam omorât tot.</p> <p><b>Viziunile trebuie să vină de la consilieri. Radu Puchiu:\n„Nu cred că inovația o să vină de la miniștri”</b></p> <p><b>I.V.: „Nu s-a mai încercat niciodată luna asta”. </b></p> <p><b>R.P.:</b> Toate s-au mai încercat. Nu cred că inovația o să vină\nde la miniștri. Tot respectul pentru tine și pentru rolul tău. Pentru că rolul\nlor, în sine, e să facă o punte între ceea ce publicul dorește și motivul\npentru care a fost investit acolo, și un aparat care trebuie să facă. Rolul nu\neste să inoveze, este să creeze un sistem care să inoveze. Dar nu e rolul lui\nsă vină cu idei. <i>Or noi acum omorâm\nconsilierii, creând acest cerc de oameni care spun cât de minunat ești, și acum\ntoți se cred lideri ai Renașterii și spun: „Eu am o viziune despre...” </i></p> <p><b>I.V.: Viziune despre chestiuni personale...</b></p> <p><b>R.P.:</b> Ok, nu e chiar așa. Și nu mai e nimeni care să spună:\n„Știi, îmi pare rău, dar nu e așa...”</p> <p><b>Deprofesionalizarea secretarilor de stat: o consecință a\nunui joc politic al partidelor</b></p> <p><b>I.V.: Și mai e ceva... \ncă vorbești despre consilier. Consilierul înseamnă experiență,\nprofesionalism, informații și spirit critic, că de aceea ești consilier. Numai\ncă noi am dus foarte mult rolul unui consilier din zona de informație și\nprofesionalism în cea de imagine. Se și vorbește. Consilier de imagine, direct!\nNu, tu ai nevoie, ca om politic, și ai spus asta foarte bine, să fii o interfață.\nCa ministru, de pildă, între decizia politică, dinspre guvern, și domeniu,\ncăruia i te adresezi și ar fi bine să i te dedici și să nu te califici la locul\nde muncă pentru asta. Dar asta e o altă discuție. De ce s-a dus totul spre\nimagine și ușor, ușor, s-a eliminat zona de cunoaștere? </b></p> <p><b>R.P.:</b> Colegii mei de la guvern o știu. Trăim o istorie aparte.\nÎn momentul în care am fost numit secretat de stat, am chemat la mine\ndirectorii care erau în subordinea mea, la cancelarie, și primul lor gând, sau\nprimul mesaj transmis, a fost: „Spuneți-ne ce să facem”. Pe de o parte îi\ncunoșteam, fusesem coleg cu ei, deci aveam un avantaj, dar le-am spus: „Nu, e\ninvers, voi îmi spuneți mie ce trebuie să fac. <i>Administrația sunteți voi.</i> Voi spuneți că noi lucrăm pe proiectele\nastea, acesta e planul nostru, tu du-te și te bate politic pentru el, că eram\ninterfața între conducerea politică și administrație.” Asta a creat la acel\nmoment un blocaj. „Cum adică să spunem noi?” „Să spuneți voi”. Teoretic, voi\ntrebuie să țineți mașinăria asta care se cheamă administrație în funcțiune,\nbine, și dacă sunt eu, și dacă se cheamă altul, nu are legătură cu noi. Eu pot\nsă spun: „Ia-o mai la stânga, mai la dreapta, mai tare, mai încet”, dar nu pot\nsă spun ce să faci, că nu e corect. Și lucrurile acestea, dacă le practici,\npreț de niște ani, au provocat niște schimbări. La plecarea de la guvern, una\ndintre colege mi-a spus că a fost o experiență absolut minunată, că nu a mai\nîntâlnit așa, și eu încercam să îi spun cu toată modestia că e ceva normal, că\nașa ar trebui să fie. Nu am făcut nimic special. Doar că într-o mare de tipul\nacesta, cum spui și tu, pare că e normalul, nu anormalul. <i>Cred mult că trebuie să se schimbe acest layer, și asta, după părerea\nmea, ca o privire din afară, pentru că nu am fost implicat în zona de partid:\ncred că s-a deprofesionalizat foarte mult acest layer care e foarte important,\nal secretarilor de stat. Numirile lor sunt mai degrabă pe un tip de încredere,\ndar ea vine cultural, odată cu liderii, dar e păcat. Ei făceau relația dintre\nadministrație și politic mult mai bine. Cred că trebuie să fii antrenat pentru\nasta și e de datoria partidelor să recruteze și să antreneze oameni de tipul\nacesta. Ieșim din sfera partidelor, dar mie mi se pare un layer important de a\nface mașinăria asta să funcționeze. </i></p> <p><b>Lecția de aur a digitalizării pe înțelesul tuturor:\nmediul fizic nu e egal cu cel virtual. Radu Puchiu: „<i>Marele moment al digitalizării este că trebuie să facă o radiografie a\nsistemului. Nu poți face o copie digitală a birocrației”</i></b></p> <p><b>I.V.: Loialitatea poate fi un criteriu, dar nu primul, și\nîn niciun caz singurul. Tu, ca ministru, ai un rol de a coagula, de a\ncentraliza politicile din domeniu. Secretarii de stat ar trebui să îți livreze\nmai aplicat niște teme pe care să le știe mai bine decât ministrul. Nu poate să\nfie numai algoritmul politic la mijloc. </b></p> <p><b>R.P.:</b> Evident, și dincolo de expertiza aceasta, ideea este că\ntrebuie schimbat sau întors acest rol. <i>Soluțiile\ntrebuie să vină dinspre administrație. Liderii și layerul acesta ar trebui doar\nsă faciliteze sistemul, să fie un facilitator al acestui transfer. Ei pot da o\ndirecție, pot spune care sunt prioritățile, asta ar trebui să facă liderii, dar\nîn spate, cum se întâmplă lucrul acesta, ar trebui să fie o luptă a administrației\nprofesioniste, ca să vină cu soluții către aceste priorități, aceste direcții\nstabilite de layerul politic. </i>Cred mult că avem și o șansă aici, și mă\nîntorc la zona de digitalizare. <i>Marele\nmoment al digitalizării este că trebuie să facă o radiografie a sistemului. Și\nradiografia sistemului îți arată și ce e bun și ce nu e bun. Nu poți să muți,\nsă faci o copie digitală a birocrației, trebuie să faci altceva. Pentru că\nmediul digital nu mai e egal cu cel fizic. </i>Modul în care ai gândit\nansamblul de reguli și de schimb de informații, respectiv modul în care ai\ngândit decizia la nivel de administrație, se schimbă mult cu ajutorul uneltelor\ndigitale. Când te muți în zona de digital trebuie să vezi ce muți în zona\naceea, pentru că altfel riști un blocaj și mai  mare decât îl ai în prezent. Atunci, e o\nocazie nemaipomenită pentru cei din administrație să facă această radiografie\nși să spună eu nu mai vreau să lucrez așa, ca înainte, vreau să lucrez altfel,\nmai bine. Care e experiența pe care o propunem? Șamd. Cred că e un moment\nextraordinar de transformare a administrației și a experienței administrației,\nși pentru oamenii de acolo, și pentru cei din afară. </p> <p><b>Cum recunoști un fals-iluminist al clasei politice: „Eu\nsunt cel care digitalizează”. Radu Puchiu: „<i>Digitalizarea\na devenit un cuvânt foarte apetisant, foarte sexy”</i></b></p> <p><b>I.V.: Cum facem să nu mutăm birocrația în cloud? </b></p> <p><b>R.P.:</b> <i>Tentația mare\naceasta este, să știi. Pentru că venim pe acest cadru cultural în care liderii\nhotărăsc orice, digitalizarea a devenit un cuvânt foarte apetisant, foarte sexy.\nȘi atunci toți liderii politici spun: „Da, eu sunt cel care digitalizează”.\nAcum avem iluminiștii care vin cu digitalizarea. Nu se întâmplă lucrul acesta,\nnu se întâmplă așa.</i> Procesul trebuie să fie puțin diferit. Și tentația mare\ne când liderii vin și spun că vor să digitalizeze, mutând ce e acum în <i>cloud</i>, sau într-o formă digitală. Nu\nasta e ideea! Pentru că blochezi mai mult. Ceea ce se va întâmpla natural, în\nmulte cazuri, probabil, va fi: am digitalizat instituția X și am descoperit că\nnu e bună digitalizarea. Și că, de fapt, am cheltuit mulți bani, nu e eficient\nși digitalizarea e răul pe pământ, diavolul de serviciu. Și atunci ne vom trezi\ncu acești sceptici ai digitalului care vor fi o frână în plus. <i>Marea problemă a digitalului este că e prea\napetisantă și se aruncă aiurea în joc, să se facă, nu se face bine și va crea o\nproblemă în plus.</i> Tot procesul, în loc să fie corect, e viciat de la\nînceput. <i>Și atunci lupta mea, și a\nmultora din jurul meu a fost să facem lucrurile corect, pe bune, de data asta,\npentru că în joc nu e doar ideea de a avea un proiect pe bani, pentru\ndigitalizare, cât de a transforma pe termen lung România.</i> Cu ajutorul\nadministrației! Pentru că elefantul din cameră care a fost administrația  și s-a vorbit tot timpul despre el, deși nu\ni-am făcut nimic, este cel care ne condamnă la un tip de dezvoltare, oricum am\nlua-o. Autostrăzile se fac cu administrația. Spitalele sunt cu administrația,\narmata, poliția, sunt toate cu administrația, educația ține de administrație.\nNu se poate. Trebuie să ai o administrație performantă, fără ea nu poți să te\naștepți că vei avea servicii mai bune sau un învățământ mai bun. Discutând\natâția ani despre curricule, ce vrei, programe școlare, sau investiții în\nsănătate, uităm că o facem cu același tip de administrație. Ai un motor vechi,\nineficient, și tot bagi benzină, crezând că dacă bagi benzină mai bună,\nlucrurile vor fi altfel. Nu, nu are cum!  Motorul e greu, e vechi, nu ai ce să îi faci,\ntrebuie să schimbi cu totul. Digitalizarea vine cu această posibilitatea de a\nschimba administrația. Sper să se întâmple. </p> <p><b>Factorul politic demotivează oamenii din administrația\npublică. De ce am uitat menirea administrației ca serviciu public în România?</b></p> <p><b>I.V.: Spui că tipul nostru de administrație e cel în care\nmimăm că facem lucrurile, fără să le facem. E feudal. Când ai resimțit asta la\nmodul cel mai pregnant, apăsat?</b></p> <p><b>R.P.:</b> Se simte peste tot. În experiența administrației e exact\nlucrul acesta. Gândește-te numai la momentul schimbării unui lider, primar,\nministru șamd. <i>Administrația are o\ndiscontinuitate de câteva luni bune până află ce vrea noul lider. Nu e despre\nasta, ar trebui să funcționeze în continuare. Menirea ei e un serviciu public.</i>\n<i>Dacă se întoarce la valorile ei,\nadministrația e un serviciu public. E angajată a publicului, să livreze acel\nserviciu</i>. <i>Politicul vine doar\ndeasupra, cum spuneam, să anunțe că acestea sunt prioritățile mele, sau că votul\ncetățenilor mă îndreaptă către tipul acesta de abordare, sau către altă\nabordare, sau către genul acesta de perspectivă. Rolul tău e să livrezi\nserviciile acelea în consecință. Dar trebuie să facem separarea aceasta. Noi\nfiind pe un model feudal în care lordul instituției hotărăște tot, atunci,\ninevitabil, te duci către niște hibrizi – cărora le spun așa ca să fiu diplomat\n– dar sunt niște monștri care se creează, de cele mai multe ori foarte\nineficient și strică foarte mult.</i> De ce? <i>Oamenii sunt demotivați în administrație</i>. Nu se vorbește despre\nlucrurile acestea. oamenii văd ingerințele politice și numirile pe diferite\nposturi ale unor diverși oameni. Nu poți să zici că nu le vezi. Ok. Că uneori\nașa sunt, e altceva, dar nu poți spune că nu le vezi. Înseamnă că în timp nu\npot să mă aștept la o administrație eficientă, dornică să livreze un serviciu\nde calitate, când tot ansamblul e unul negativ. Aici trebuie schimbat. Or, noi\nnu suntem acolo și, repet, e o chestiune culturală, pe de o parte, căci la\nnivel de leadership, de țară, de elită politică, trebuie marcat un moment în\ncare să spunem că trebuie să facem altfel, pentru că vremile ne vor obliga să\nfim acolo, sau putem spune lasă, vedem și noi cum fac alții peste 30 de ani, și\nne vom alinia. Nu știu, e o decizie, sau e o alegere, dar în partea cealaltă\nvezi că îți pleacă oameni din țară, că aleg alte sisteme. Nu neapărat că o duc\nmai bine acolo, ci că au o altă perspectivă sau o altă experiență a statului\nrespectiv. </p> <p><b>România încrederii falimentare în instituțiile statului,\nun efect al administrațiilor vulnerabile</b></p> <p><b>I.V.: Și cu niște reguli la vedere, care nu pot fi\nschimbate, doar de dragul unui algoritm politic. </b></p> <p><b>R.P.:</b> E un tip de predictibilitate pe care îl au în\nsocietățile mai bune. De la experiența pe stradă, în care știu că măcar pot să\nprezic, că dacă se întâmplă ceva există măcar un aparat care răspunde, dar în\nRomânia spui că dacă fac nu știu ce, poliția oricum nu va face nimic, asta e\nmentalitatea, de exemplu. Dar după aceea, dacă fac aia, nu știu dacă mi se\nrăspunde la o întrebare adresată administrației.<i> Nu știu dacă mă duc la spital, dacă nu mă aleg cu altceva. Sunt multe\nexperiențe de tipul acesta care se adună. Or lumea alege, are de unde alege.\nÎnainte nu avea de unde, acum are. </i></p> <p><b>Șefi, pile, cunoștințe și relații: un puzzle despre\nRomânia feudală în care nu te simți apreciat ca membru al societății</b></p> <p><b>I.V.: PCR a murit în 1989, dar <i>Pile, Cunoștințe, Relații</i> au rămas. Sunt culturale, se schimbă\nfoarte greu. E un comunism rezidual, cum zicea Ștefan Augustin Doinaș. E un\ncomunism rezidual pe care îl trăim. Sunt oameni care pleacă din țară nu din\nmotive materiale, ci pentru o viață în care să fie niște criterii care să fie\nrespectate. Dacă ești bun, să fii răsplătit. Dacă ești competitiv într-un domeniu,\ntrebuie să fii apreciat. </b></p> <p><b>R.P.:</b> Iată acest domeniu, care este, dacă vrei, cel al\nIT-ului, în mod specific, care dă o meserie a momentului. Or oamenii care\npleacă din țară nu pleacă pentru că nu sunt plătiți bine, pentru că sunt\nplătiți foarte bine, dar valoarea a cinci euro în București este alta decât în\nNew York. Ca să păstrez proporțiile. <i>Nu e\nvorba despre asta, ci despre un ansamblu în care se simte apreciat ca membru al\nsocietății.</i> Aici mai avem de lucru. </p> <p><b>I.V.: Ai spus feudă și feudal. Într-adevăr, instituțiile\ndevin feude. Au chipul șefului instituției, feudalul absolut. </b></p> <p><b>R.P.:</b> Și maniera de a numi, e o cucerire, e o luptă.  O bătălie pe care trebuie să o duci.</p> <p><b>I.V.: O bătălie nevăzută și în general e cu cei de lângă\ntine, nu cu adversarul politic. Această bătălie are pedagogia ei în campaniile\nelectorale, dar bătăliile cele mai mari sunt cele din interiorul partidelor.</b></p> <p><b>R.P.:</b> Întrebai unde se văd. </p> <p><b>I.V.: Unde ai resimțit acut?</b></p> <p><b>R.P.:</b> Se mai resimte într-o zonă, foarte importantă. Dacă\nvorbești cu oponentul politic, da? Eu neavând și neînțelegând finețurile\npolitice sau ale partidului, eram tot timpul întrebat: „Dar de ce vorbești cu\năla?” „De ce i-ai dat like pe Facebook?” Măi, oameni buni, sunteți nebuni? Da, <i>avem idei diferite, dar pot avea un dialog,\nnu cred că am ajuns în zona în care X e într-o tabără, nu mai poate vorbi cu\ncel din altă tabără. </i></p> <p><b>Despre tabere în guvernare și administrația publică. Radu\nPuchiu: „Pentru unii, tot binele s-a strâns într-o singură tabără”</b></p> <p><b>I.V.: Am dezvoltat o cultură a confruntării în timp. </b></p> <p><b>R.P.:</b> Care e legată, așa cum spuneam, de această gândire\nfeudală<i>. Ai noștri sunt aici, ceilalți\ndincolo, ăia sunt dușmani, ceilalți nu</i>. Apoi constați că dușmanii de ieri,\nde moarte – NU PSD la guvernare, niciodată și câștigăm alegerile, brusc sunt\naliații. Ești într-o postură anume... <i>Mă\nrog, eu, tehnic, sunt mai sensibil la ipocrizie, dar probabil că în zona\npolitică nu e o problem</i>ă. Așa e viața. Probabil mâine vom colabora pe niște\nsubiecte...</p> <p><b>I.V.: Pe unele chiar trebuie să colaborăm. </b></p> <p><b>R.P.:</b> Dacă spunem că orice vine de acolo e prost, și tot ce\nvine de la noi e bun...</p> <p><b>I.V.: Dacă ești pesedist sau liberal...</b></p> <p><b>R.P.:</b> <i>Pentru unii, tot\nbinele s-a strâns într-o singură tabără și nu cred că e chiar așa</i>. Nici\nstatistic, nici natural nu e să fie așa. </p> <p><b>I.V.: Care sunt limitele, care ar trebui să fie limitele\nipocriziei de care vorbeam? Până unde?</b></p> <p><b>R.P.:</b> <i>Eu cred că\ndiscursul politic e una și colaborarea tehnică trebuie să fie alta.\nInclusiv  la nivel de partid</i>. <i>Nu are legătură cu asta</i>. Cifrele sunt\ncifre, până la urmă, dezvoltarea economică e dezvoltare economică. Poți să ai\nun mix anume, o gândire într-o parte și altă gândire în altă parte, nu e nicio\nproblemă...  Dar până la urmă nu am\nînțeles că rezultatul e cel al unui dialog. <i>Dialog\nînseamnă să intru într-o conversație acceptând că pot să nu am dreptate. </i>Dacă\nintru într-o conversație convins că numai eu am dreptate, nu ai cum să obții\nceva. Până la urmă e o mediere și vom găsi o soluție de compromis. Acum! Un alt\ncompromis mâine, care ne va duce undeva. Dar mutându-ne dintr-o extremă în\nalta, sau dintr-un capăt în altul, nu face bine. Drept dovadă, lucrul acesta\ncreează un spațiu și de necomunicare, și de oameni care nu se mai simt\nreprezentați, pentru că nu mai înțeleg. Adică li s-a inoculat chestiunea\naceasta că trebuie să fie într-o tabără, dar ei nu se simt bine în nicio\ntabără. Și atunci aleg o zonă în care nu știu încotro...</p> <p><b>Criza reprezentării și prejudecata că media e ahtiată\ndupă scandal.</b></p> <p><b>I.V.: Cei mai mulți...</b></p> <p><b>R.P.:</b> Da, cei mai mulți...</p> <p><b>I.V.: Și pe această idee, că nu se mai simt reprezentați.\nDe fapt, e o criză a reprezentării. </b></p> <p><b>R.P.:</b> <i>O criză de\nîncredere, foarte mare. </i>Internetul, apropo de unealtă, ajută foarte mult la\nneîncredere, nu la încredere, în zona asta. </p> <p><b>I.V.: Și e și obsesia – că vorbeai de media – dacă vii cu\nchestii serioase, cu platforme, și cu viziune, lucrurile astea nu prea\ninteresează, din păcate. </b></p> <p><b>R.P.:</b> Aici eu am o viziune puțin diferită. <i>Media tot timpul a căutat asta. Și dacă te\nuiți în urmă, nu cred că ziarele din secolele XVIII sau XIX abundau de\nchestiuni științifice. Să fim serioși. Tot scandalul zilei, ce s-a întâmplat,\nera important. Oameni de știri care puneau o lumină sau alta pe un politician\nau fost mereu. Acum doar că e la alt nivel, cu amplificare mult mai mare, dar\nlucrurile astea erau. Nu m-aș duce ca să se schimbe media, în sensul de a avea\nun rol educativ.</i> Are rolul ei și pe acela trebuie să îl aibă. Mă duc în\npartea cealaltă și spun că neinvestiția sau lipsa de investiții în educație, ca\nsă înțeleagă, să poată să filtreze genul acesta de informații, adică să\nînțeleagă de ce spune un autor de articol așa, cum e structurat, unde își\nschimbă nuanțele, cum își schimbă narativul, care e modalitatea de a lua doar o\njumate de adevăr, cum îl combină cu ceva? Adică să aibă o atitudine critică\nfață de informația care i se livrează. Asta nu îi învățăm, nici pe cei din\ngenerațiile noi, nici pe cei din generațiile vechi. Și atunci, în capătul\ncelălalt, te trezești cu ce? Cu o informație băgată pe gât. Doar titlul. Am\ncitit titlul, articolul este despre altceva, dar nu contează, am văzut eu\nundeva titlul, acela e adevărul suprem; deci dacă am văzut că ucrainenii sapă\nîn canalul nu știu care, gata, ăla e adevărul! Ah, în articol era mult mai\ndetaliat, cum că de fapt nu prea, ci că doar au încercat, dar nu mai contează,\nadevărul este acela, gata... Și atunci, știi, în loc să educ, repet, mă aștept\nși voi avea un tip de public, care ce vrei să facă, să îți livreze încredere,\ndacă toată ziua este bombardat cu chestiile acestea<i>? Deci suntem și vom fi o bună bucată de timp, cel puțin în România,\ndupă părerea mea, tributarii acestui model, în care nu am investit în zona de\neducație, și asta se va vedea. </i></p> <p><b>De ce presiunea pe liderii politici e totuși tot mai\nmare? Radu Puchiu, despre selecția strategiilor de guvernare: din 365, au rămas\n85, din care numai 35 aveau și plan de finanțare</b></p> <p><b>I.V.: Ai zis de mai multe ori educație și acum este și un\nsubiect al zilei, se vorbește despre legile educației, de ceva vreme, deja, un\ncalendar mereu schimbat. Știi ce nu se aude, apropo de ce vorbeam mai devreme:\nnu se aud cei din domeniu, nu se aud vocile reprezentative, pare tot o\nchestiune care va fi reglată în planul politic și atât. Însă, într-o astfel de\nmodificare ai nevoie de vocile mari, de vocile care și-au făcut o carieră în\ndomeniul educației. Pentru că tu când ești ministru sau iei o decizie de tipul\nacesta – am vorbit despre consilieri și despre cât de competenți trebuie să fie\nconsilierii – tu iei, ai în față mai multe scenarii, mai multe informații,\nuneori alternative, și alegi, imprimi viziunea ta politică pe una din ele, care\nți se pare mai bună. Ți-o asumi, dar trebuie să ții cont de cei care sunt\nspecialiști în domeniu. </b></p> <p><b>R.P.:</b> Eu zic că trebuie să ții cont și de cei care sunt\nspecialiști și să nu ignori partea de deschidere cât mai mare. Mentalitatea\neste cumva și aici puțin diferită. <i>Presiunea\npe liderii politici este foarte mare, de a veni cu soluții, cum spuneam. Și ei\nla rândul lor în loc să spună: „Uite, vreau să facem noua strategie pe\neducație, acesta e finalul”, presiunea e să rezolvi această problemă, care s-a\ncreat, politic; în spate, eu nu mai deschid procesul, pentru că mă încurcă, în\ncalitate de ministru, să deschid discuția. De ce? Pentru că e un fenomen pe\ncare nu pot să îl controlez, și atunci e mai simplu să știu ce vreau, ca și\nstrategie, să îmi validez aceste idei cu un grup pe care îl aleg eu și care îmi\nvalidează aceste idei, și ne trezim cu o strategie care, de fapt, nu se cam\naplică, de multe ori.</i> Nu vorbesc numai de educație, vorbesc la modul\ngeneral. E foarte important să lași timp. Dacă vrem să facem o strategie în\ndouă trei luni, nu va fi decât așa. E inevitabil. Nu e vorba că nu există bună\nintenție sau că nu există dorință de a face bine la nivel de conducere, ci că\ntimpul te presează să te duci către niște lucruri pe care deja le-ai stabilit.\nOr, partea de consultare, chiar dacă e largă, îți dă imaginea despre ce\nașteptări ale lumea. De la educație. <i>Ce\nspun oamenii – când consultarea e foarte largă – e că vor un tip de experiență,\nla care tu trebuie să vezi cum răspunzi și pe care trebuie să vezi cum o\nadresezi, inclusiv din perspectivă strategică.</i> S-ar putea să dea o altă\nimagine, un  alt mix de lucruri decât cel\navut în minte, dar odată ce răspunzi la asta, acceptarea de către public va fi\nmult mai mare, pentru că l-ai inclus în dialogul acesta. Cred mult în lucrurile\nacestea dar, din păcate, la noi se presează mult pe timp scurt. Fac o paranteză\naici, e o poveste frumoasă, de la Guvern, cu analiza pe strategiile\nguvernamentale<i>. Am avut un proiect acolo\nși am analizat strategiile de peste tot, ideea era să le armonizăm și să le\ncoordonăm mai bine la nivel de centru al guvernului</i>. <i>Aveam, la momentul inventarierii, 365 de strategii. Periind din ele, au\nrămas cam 85.</i></p> <p><b>I.V.: Câte o strategie pe fiecare zi a anului. </b></p> <p><b>R.P.:</b> Da... Periind din ele, și lăsându-le pe cele care nu mai\nerau actuale, rămăsesem cu vreo 85. Aici e o imagine foarte bună a\nadministrației. <i>Din 85, doar 35 aveau o\nindicație de finanțare. Or, 50 de strategii fără finanțare, înseamnă vise,\ndeclarații de bune intenții. Este exact rezultatul de care îți spuneam. </i>Presiunea\ne foarte mare să rezolvăm totul în strategie, mai e o boală a lor, ele sunt și\ncu plan de acțiune, și cu tot; mă duc în domeniul meu: strategia de comunicație\na Suediei, de pildă, de conectivitate, la internet, are trei rânduri<i>. Până în 2025, toți cetățenii Suediei vor\navea acces la internet de bandă largă, indiferent unde s-ar afla pe teritoriul\nSuediei. Asta e strategia.</i> Apoi explic cine ce face, de unde iau bani, cum\nîmi propun să...: asta e strategia! <i>Or\nnoi scriem 200 de pagini în care spunem: „ministerul va avea responsabilități”,\ntrecem trei pagini de responsabilități...</i></p> <p><b>De ce strategia pentru educație ar trebui să fie mai\nsimplă decât pentru alte domenii?</b></p> <p><b>I.V.: Și multe comitete interministeriale la care suntem\ncampioni mondiali...</b></p> <p><b>R.P.:</b> Nu e despre asta. Atunci, dacă tu creezi o declarație de\nbune intenții fără a spune de unde finanțezi, sau că acest buget va fi garantat\npe următorii ani... <i>Eu cred că strategia\npe educație e mult mai simplă. Eu vreau ca orice copil din România să iasă așa,\nasta e experiența pe care o are în școală, acesta e produsul pe care, dacă pot\nsă îl numesc produs, un tip de om pentru societatea de mâine, pe care mi-l\ndoresc. Încep azi și spun că peste 15 ani, peste 18 ani,  copiii care intră azi în școală vor fi tipul\nacesta de cetățean pentru România</i>. Tipul acesta de contribuție o văd că o\nvor avea. Nu cred că ne ia multe rânduri... dar e greu să ajungi la acele\npuține rânduri, experiența lor în școală va fi asta, experiența profesorilor în\nșcoală va fi asta și experiența ansamblului care trebuie să țină asta –\nminister și restul – va fi asta. Nu cred că e foarte complicat. Repet, e complicat\nsă aduci lucrurile la acest nivel de sinteză și să ai un <i>committment</i> că acest lucru se va întâmpla, un angajament că se va\nîntâmpla. </p> <p><b>Românii, printre ultimii, în plan european la competențe\ndigitale. Radu Puchiu, despre combaterea analfabetismului digital: Pentru unii,\n</b><b><i>„digitalizarea\ne fosta cooperativizare, dacă mă întrebi pe mine, păstrând proporțiile.”</i></b><b></b></p> <p><b>I.V.: Se vorbește tot mai mult despre analfabetismul\nfuncțional. E și un analfabetism tehnologic, în \nacelași timp. Cum poate fi combătut analfabetismul tehnologic?</b></p> <p><b>R.P.:</b> <i>Noi stăm foarte\nprost în Digital Economy, în Society Index, suntem cam ultimii din Europa, din\nUniunea Europeană, la competențe digitale. Inclusiv la cele de bază, ceea ce\neste foarte trist. Pentru că e greu să creezi o societate digitală și o\neconomie digitală, nu spun că acesta ar fi idealul, spun doar că o economie\ndigitală îți aduce mai multă dezvoltare decât una nedigitală. E atât de simplu.\nDacă vrem asta, stăm foarte prost la aceste competențe.</i> Ar trebui să\ninvestim în zona de competențe digitale pe toate palierele. Aici mă refer atât\nla zona de educație în școală, formare de toate felurile, cât și în zona de\nactivitate, de ocupare. Sunt multe IMM-uri în România care nici măcar nu au\nsite. Lucruri de bază! Deci trebuie investit în zona asta foarte mult. La fel\ntrebuie investit în zonele mai puțin țintite de zona de educație digitală. Cele\nale vârstnicilor, oamenilor din rural șamd și o zonă care cu siguranță nu a\nfost țintită și nu își pune problema, e cea a partidelor politice. După mine, e\nnevoie de un tip de educație digitală ca să înțeleagă ce posibilități de\ndezvoltare poate să ofere, pentru că liderii politici trebuie să înțeleagă unde\nîi poate ajuta tehnologia. Nu să facem digitalizare. <i>Digitalizarea e fosta cooperativizare, dacă mă întrebi pe mine,\npăstrând proporțiile. Trebuie să digitalizăm.</i>  Pentru ce? Ce obținem mai bine, ce obținem\nmai rău?</p> <p><b>De ce efectul digitalizării va fi ca unii să câștige mai\nmult și alții mai puțin. Radu Puchiu despre apariția unor „digitalo-sceptici și\na talibanilor împotriva digitalizării”</b></p> <p><b>I.V.: Statul nu poate fi digitalizat. </b></p> <p><b>R.P.:</b> E un lucru pe care consilierii din zona aceea, că tot\nvorbeam de ei, nu prea îl spun. Digitalizarea vine la pachet, că tot vorbeam de\nbune și de rele, cu două lucruri foarte urâte. <i>Vine cu decalaje economice – unii vor câștiga mai mult și unii vor\ncâștiga mai puțin inevitabil, și trebuie să ai o politică în sensul acesta, și\ndoi, vine la pachet cu un tip sau o nevoie de a educa. </i>Tot mă întorc la\nzona de educație. <i>Nu poți digitaliza de\ndragul digitalizării. Cumva, trebuie să vii cu ce îți dorești în capătul\ncelălalt</i>. La ce folosește acea tehnologie? Asta lipsește în discurs, așa mi\nse pare. Decalajele care se întâmplă sunt foarte adânci, și trebuie tratate. Or\nse mai întâmplă ceva, tot din cauza digitalizării și a decalajelor. Vei\nconstata – și asta se întâmplă în cazul multor țări – că investițiile sunt\nfoarte mari, dar tu ți-ai dublat serviciile. Ți-ai construit niște servicii\ndigitale, pentru un public, și ai construit niște servicii la ghișeu, pentru\nalt public.<i> Înainte să se apuce de\nservicii digitale, că tot luăm exemplul Estoniei, care e celebru, Estonia\najunsese la 80% competențe digitale în rândul publicului. Când vii cu servicii\npeste 80% digital, nu ai o problemă cu adoptarea serviciilor tehnologice. Dar\ncând ești la 18%, cum e cazul nostru, greu, și atunci ne vom trezi cu niște\ndigitalo-sceptici, mulți, și talibani \ncare luptă împotriva digitalizării, care au dreptate, că nu a fost un\nsucces sau nu va fi un succes, în multe cazuri! Pentru că, repet, nu le adresăm\ncorect, apropo de acești consilieri ai liderilor politici. </i></p> <p><b>I.V.: Există un prea mult al digitalizării? E un risc, la\nun moment dat?</b></p> <p><b>R.P.:</b> Da, există riscuri, de la un consum exagerat, la a\nfolosi aceste unelte în fel și chip. Nu vorbesc de zona de cyber security, care\neste zona de fraudă sau zona care se întâmplă pe internet, va fi tot mai\nfrecventă. Or asta se adaugă la scepticismul de care vorbeam. </p> <p><b>Generația Z, o încredere mai mare în tehnologie decât în\nrealitatea imediată decât generația celor care nu au fost nativi digitali</b></p> <p><b>I.V.: Au fost momente când ai fost dezamăgit de\ntehnologie?</b></p> <p><b>R.P.:</b> <i>Dezamăgit? Nu știu\ndacă o dezamăgire, dar uneori te încurcă. Am un exemplu foarte simplu,  nu m-am gândit la el și a trebuit să\nreflectez după aceea, ești în fața unei intersecții, Google Maps spune să o iei\nla dreapta și indicatorul de ocolire fizic îți spune să o iei la stânga. În\ncine ai încredere? E un moment din acesta în care generația mea tinde să zică: „Or\nfi pus ăia indicatorul pentru ceva” și tind să aleg asta, dar generația mai\nnouă se va duce pe ce îi spune digitalul. Acesta e un moment.\nDigital-realitate, fiind foarte concentrat pe un subiect de tipul acesta... eu\nîmi pun problema dacă hărțile or fi actualizate, dacă Google o fi știind dacă\nazi a fost montat semnul de ocolire?</i> Încă îmi mai pun problema. Fiul meu\nnu. Nu mai avem dubii. Lucrul acesta e un exemplu, unde te poate încurca. <i>Cred că în generația noastră nefiind nativi\ndigitali, importați în lumea aceasta, dacă vrei, cred că încă mai are dubii sau\nîși mai pune problema față de tehnologie. Generațiile noi, nu. </i></p> <p><b>Lumea de azi, <i>blending</i>\nîntre credință, știință și tehnologie. Radu Puchiu: „În mediul digital ești mai\nferit de lucruri lumești. Dar nu știu dacă e chiar bine”</b></p> <p><b>I.V.: L-am avut invitat recent la <i>podcast</i> pe Acad. Constantin Bălăceanu-Stolnici. Spunea că riscul\nmare al lumii, azi, e <i>metaversul</i>. De\nce crezi că spune asta?</b></p> <p><b>R.P.:</b> E un risc... porneam de la exemplul cu cele trei orașe,\ncele trei zone. Cred mult în această intersecție. Tehnologia și lumea pe care o\ncreează tehnologia azi e un mix, un <i>blend</i>\nciudat, adică toate, de-a lungul timpului, fie că a fost credință, fie că a\nfost știință sau tehnologie, încearcă să creeze propriul adevăr  și să spună că acela e adevărul suprem.\nTrebuie să fim într-o zonă de mijloc, în care să ne îndoim permanent de oricare\ndintre adevăruri. <i>Din păcate, zona e din\nce în ce mai puțin populată, ca să zic doar atât, și da, pericolul este unul\nmare, ca această putere în creștere să își creeze propriul adevăr și propria\nversiune a acestui adevăr și să spună că viața ta e mult mai bună în acest\nmediu virtual. Ceea ce nu e, neapărat, departe de adevăr, ești mai ferit\nde  lucruri lumești. Dar nu știu dacă e\nchiar bine</i>. Întotdeauna omenirea a găsit echilibru. Unei reacții i s-a pus\nși o altă contra-reacție. Cu siguranță, că va fi de partea științei, că va fi\nde partea spiritualității... deci probabil va fi, vom balansa. </p> <p><b>Tehnologia nu a fost cel mai bun drum, dar ne-a condus\ncătre cel mai mare bine. De ce e optimist Radu Puchiu în privința evoluției\ntehnologiei?</b></p> <p><b>I.V.: Tu ești un optimist. Am văzut asta și în\ndezbaterile de la Club România, ca și prietenul nostru, Marius Stoian, care și\nel e un optimist incurabil. De unde e optimismul care, totuși, gândind la solul\nromânesc, la specificul locului, la luptele aparent inegale, cu analfabetismul\ntehnologic, pe de o parte, pe de altă parte, cu această birocrație care\nreprezintă uneori un cuvânt palid și frumos, pe lângă ce ascunde, de multe ori,\nde unde îți iei sursele și resursele de optimism?</b></p> <p><b>R.P.:</b> E un tip de încredere în viitor, într-un tip de\nechilibru, pe care poate îl supraapreciem, care e un echilibru mult mai amplu\nla nivel de univers, păstrând proporțiile. Mă îndepărtez de ziua de azi sau de\nmâine, dar cred că dincolo de luptele acestea mici, există un traseu mult mai\nmare, care e mult mai echilibrat. <i>Cumva,\ndacă te uiți în spate mult timp vezi evoluția altfel decât ai văzut-o în pașii\nde zi cu zi. Că mă uit și la evoluția mea personală, și la evoluția lumii în\ncare am trăit. Dacă mă uitam zi de zi, nu știu dacă puteam extrage lucruri\noptimiste. Dar uite, omenirea se află în cel mai bun punct al ei, din multe\npuncte de vedere. Sunt cei mai puțini săraci din câți au fost vreodată, cei mai\npuțini analfabeți din câți au fost vreodată, șamd.</i> Da, dacă mă uit lângă\nmine, nu am o doză de optimism, dacă mă uit pe termen lung, spun că drumul\nacesta, deși nu a fost cel mai bun, a dus undeva bine. Cred în echilibrul\nacesta. Cred că pe termen lung, ne vom duce spre mai bine. </p> <p><b>Frământarea lui Radu Puchiu: un altfel de om pentru o\nlume tot mai digitală. „Din nefericire însă, tehnologia va avansa mult mai\nrepede decât o înțelegem noi. Avansul nu este liniar și este exponențial.”</b></p> <p><b>I.V.: Spune-mi o idee pentru care trebuie o să te bați în\nviitor. </b></p> <p><b>R.P.:</b> <i>Un lucru care pe\nmine mă frământă și pentru care caut răspunsuri, dintr-o puțină altă\nperspectivă, nu știu dacă va fi o luptă de tipul acesta, cu steagul în brațe,\ndar există o nevoie sau va exista o nevoie de un alt tip de om. Sună foarte\nfilosofic, dar nu e chiar așa.</i> Tehnologia avansând, va crea niște unelte pentru\ncare felul nostru de a gândi, de azi, și felul nostru de a ne manifesta de azi,\nva fi total ciudat în acea lume. Dacă deciziile sau tot ce creez eu ca parte a\nactivității mele vor putea fi preluate de o lume tehnologică, atunci îmi\neliberează un mare timp sau un mare spațiu în care să mă manifest altfel, să\ncontribui altfel la lumea asta. Și cred că există o teamă foarte mare a\nfiecăruia și a multora din jur, că nu știm ce să facem cu spațiul acesta care\nse creează. Atunci ajungem să ne luptăm împotriva valului tehnologic, care se\nduce încolo, și nu știm ce să facem, și e mai bine să mai încetinească puțin.\nNu cred că se va întâmpla. Cred însă, și aici e mai degrabă și invitație și,\ndacă vrei, o luptă, de a găsi acest spațiu în care să încercăm întrebări și\nrăspunsuri pentru ce fel de oameni vrem să devenim. <i>Din nefericire însă, tehnologia va avansa mult mai repede decât o înțelegem\nnoi. Avansul nu este liniar și este exponențial. </i>Se mai întâmplă ceva în\nzona tehnologică. Se îmbină toate aceste viteze, deci nu mai e viteza unui\nsingur lucru, de pildă calculatorul, sau electricitatea. Nu. Acum sunt\nartificial intelligence, sunt nanotehnologii, cuantum-computer, se întâmplă în\naceleași timp, adică voi avea nanotehnologii în medicină bazate pe IA, <i>cuantum-computing</i> în medicină și bazat\npe IA, deci toate vor duce la o creștere mult mai amplă și o rapiditate mult\nmai mare a procesului. Problema e că nu știm unde duce. Oamenii nu înțeleg\nexponențial. Ca idee, ca impact. Ei înțeleg liniar, mental, deci noi încă\nsuntem pe o dimensiune liniară. Știu dacă vii spre mine, știu viteza, pot să o\napreciez, știu când se va întâmpla lucrul acesta. Exponențial, nu înțeleg.\nDădea cineva un exemplu: dacă faci 30 de pași, știi unde ajungi. Dacă faci 30\nde pași și la fiecare pas dublezi distanța nu mai știi unde ajungi, nu mai ai\ncum să calculezi. E de câteva ori circumferința pământului. Nu ai cum să\nînțelegi. Și atunci circumferința aceasta creează un spațiu în care trebuie să\nvedem ce fel de activitate, oameni, vrem să fim pentru lumea aceasta, a\nviitorului, în care ni se ia de pe umeri un tip de decizie, un tip de  activitate. Din păcate, o să vezi că modelul\nacesta e foarte prezent. Încă gândim în ce suntem acum, ca pe niște chestii\nfixe. Felul în care vedem ocuparea, joburile, și a fost nevoie de o pandemie de\ndoi ani ca să înțelegem că nu trebuie să fim la birou. Ok, și doi în care să\nînțelegem și să acceptăm că nu trebuie să fim la birou. Și acesta e doar un\nexemplu din sute de alte exemple. Că medicina nu se mai bazează pe trial and\nerror, tai și văd ce se întâmplă după aceea, la următorul nu mai tai, nu! Că se\nbazează pe computere și pe matematică, modele care nu aveau nicio legătură cu\nmedicina înainte, de exemplu. Studiul cancerului și tratamentele personalizate\nnu au nicio legătură cu metodele tradiționalizate ale medicinei. Și asta se\nîntâmplă într-un interval de cinci-șase ani. <i>Va fi fabulos ce se întâmplă, problema e ce fel de oameni vom deveni\nnoi. Nu e o luptă, e o preocupare, dacă vrei. De luptat, în continuare lupt cu\nadministrația noastră să înțeleagă că pentru România e o oportunitate fabuloasă\nîn lumea asta să fim unde trebuie, să fim mult mai sus. </i></p> <p><b>Cultura, imună la tehnologie, chiar și după pandemie? Răspunsul\nmuzeelor la mediul digital: „nu faceți poze”. Radu Puchiu: „Asta e povestea pe\ncare o vând muzeele”</b></p> <p><b>I.V.: Pentru digitalizarea patrimoniului cultural care ar\nfi cele mai viabile soluții, pentru că ai spus de pandemie. Pot înlocui\ntururile virtuale în marile muzee prezența în fața tabloului?</b></p> <p><b>R.P.:</b> Nu, dar și răspunsul muzeelor e foarte interesant. <i>Am fost, în țară, de curând, la nenumărate\nmuzee, de la cele populare până la altele, peste tot ni se spune nu faceți\nfotografii. Ceea ce mi se pare, într-o lume de tipul nou, foarte ciudat! Spun\nde ce: sunt conștient că experiența spațiului, locului, interacțiunii cu\nmuzeul, cu opera de artă, cu obiectul cultural, nu poate fi înlocuită, e acolo,\nîntr-o poveste. Dacă fac o fotografie, cu siguranță, o voi arăta unui prieten,\no voi arăta cuiva. Dar așa, ce să îi spun? Dacă te duci acolo, nu te lasă să\nfaci poze. Cam asta e povestea pe care o vând.</i> <i>Or muzeul nu asta trebuie să vândă.</i> Trebuie să vândă altceva. În\nzona culturală, mi se pare că trebuie plecat tot mai sus. Zona culturală e\ndespre ce am lăsat în urma noastră, pe o perioadă de timp. Am lăsat un tip de\ncunoaștere, de experiență, de feeling, de sentiment, dacă vrei, toate ambalate\nîntr-un fel care spune ceva despre noi, spun o poveste a perioadei în care am\ntrăit, în care alții au trăit șamd. Or, dacă pleci de la scopul acesta, să\nspui: „Măi, care e povestea pe care am trăit-o?” În cultura română, în perioada\nnoastră, care e povestea pe care noi o spunem? Atunci uneltele digitale vin și\nputem spune că una mă ajută să spun povestea asta mai bine, în timp ce alta nu\nmă ajută. Nu mă duc pe Facebook, nu mă duc pe TikTok. Mă duc pe nu știu unde,\ncă e mai serios, habar n-am! Dar noi nu avem această referință, mergem direct\nla nivelul acesta. Nu faceți poze în muzeu. Ok. Bun, nu facem. Și care e\npovestea pe care o voi spune, eu acasă, noi împreună celor care vin după noi?\nCă e un loc acolo, mișto. <i>Scuză-mă, dar\ngenerația tânără, dacă nu vede muzeul înainte să se ducă fizic, nu se duce.\nCredeți-mă. Dacă nu face un tur virtual minimal, măcar să se uite ce e acolo,\nhai să văd! Ceea ce te face să vizitezi un muzeu în străinătate nu e dorința\nintimă de a cunoaște opera X. Puțini o au, să fim serioși.</i> Dar la nivel de\nmasă, mi se pare curiozitatea sau ideea că văd acolo ceva e un motiv în plus\npentru care să aleg muzeul sau orașul respectiv. Da, e parte dintr-o\nexperiență. Mi se pare că o tăiem cumva. Dar e un răspuns, un răspuns la\ntehnologie foarte interesant, inclusiv în zona culturală. </p> <p><b>Lecția cea mai mare a pandemiei: testul încrederii</b></p> <p><b>I.V.: E un factor care schimbă percepția, fără îndoială,\nmai ales după pandemie. </b></p> <p><b>R.P.:</b> Pandemia a fost un turnesol foarte bun de a reliefa,\nsă-ți dai seama de ce se întâmplă, din multe puncte de vedere, de la lanțuri de\naprovizionări până la chestiunile culturale. </p> <p><b>I.V.: Care e lecția nr. 1 a pandemiei?</b></p> <p><b>R.P.:</b> Lecția, nu știu, pentru mine a fost un moment bun de a\nreflecta. A ajutat să îți dai seama care sunt limitele tehnologiei, ale unui\ntip de experiență, care sunt limitele unei situații din care poți să ieși și în\ncare îți este testată încrederea în foarte multe lucruri, de la încrederea în\nsistemul de sănătate, la știință, la felul în care experimentezi lumea altfel\ndecât de obicei. Cred că a fost un ansamblu de lecții în care am văzut\nlucrurile altfel decât în mod obișnuit. Cred că a accelerat multe procese,\ninclusiv în zona tehnologică. </p> <p><b>I.V.: Radu, îți mulțumesc mult pentru poveștile de azi și\nîți doresc succes pentru bătăliile tale trecute și mai ales viitoare! Să ne\nvedem cu bine!</b></p> <p><b>R.P.:</b> Cu drag, sunt ale noastre! Mulțumesc încă o dată foarte\nmult pentru invitație!</p>"},
{"text": "<p>Chiar dacă atracția fizică este mare, unele relații pe termen lung sunt pur și simplu sortite eșecului, din cauza incompatibilității dintre semnele zodiacale.</p> <p>Unele persoane își întâlnesc repede alesul, altele\ntot aşteaptă <a href=\"https://adevarul.ro/stil-de-viata/horoscop/top-5-cele-mai-senzuale-zodii-te-iubesc-patimas-2237741.html\" target=\"_blank\">partenerul ideal</a>. Dacă ai avut deja parte de câteva relaţii\neşuate, probabil te gândeşti că nu te numeri printre zodiile cu noroc în\ndragoste. Sau poate doar ai avut neșansa să întâlnești <a href=\"https://adevarul.ro/stil-de-viata/horoscop/ele-sunt-cele-mai-detestate-zodii-insuportabile-2243226.html\" target=\"_blank\">persoane cu care pur și\nsimplu nu ai compatibilitate</a>, oricât te-ai strădui.</p> <p>Acestea sunt zodiile care nu fac casă bună împreună.</p> <p><b>Berbec\nși Taur</b></p> <p>Și Berbecii, și Taurii sunt foarte încăpățânați, așa\ncă niciunul nu va ceda într-o relație. Taurul va dori mereu să dețină\ncontrolul, iar Berbecul va fi iritat de acest aspect. Când devine evident că\nrelația trebuie să se încheie, Berbecul va dori să dispară, în timp ce Taurul\nva cere explicații după explicații.</p> <p><b>Gemeni\nși Capricorn</b></p> <p>Vrei o „rețetă“ pentru dezastru? Ia un semn zodiacal\nnăscut pentru distracție și socializare (Gemeni) și pune-l alături de un nativ\nobsedat de muncă și planificare (Capricorn). Nativii din Capricorn se distrează\nprea puţin, astfel că Gemenii vor fi frustrați destul de repede și se vor\nplictisi în acestă relație.</p> <p><b>Leu\nși Scorpion</b></p> <p>Această relaţie nu are cum să fie fericită sau de\ndurată, întrucât ambii nativi au personalități puternice și orgolii mari. Leul\nvrea să audă tot timpul complimente de la partenerul său, vrea să fie pus pe\nprimul loc, iar Scorpionul nu va face asta. Relaţia lor se bazează mai mult pe\natracţie fizică, dar asta nu este suficient pentru ca lucrurile să meargă\npentru o perioadă lungă de timp. Leilor le place să fie admirați, să flirteze, iar\nnativii din Scorpion sunt foarte geloși.</p> <p><b>Balanță\nși Fecioară</b></p> <p>Fecioarele sunt obsedate de control, de ordine și\nțin să aibă tot timpul dreptate. De aceea tind să-și critice partenerul din\nzodia Balanța, care e un spirit boem. În plus, ambii nativi sunt orgolioși și își\nvor arăta tot timpul defectele cu degetul.</p> <p><b>Rac\nși Vărsător</b></p> <p>Racul este familist, în\ntimp ce Vărsătorul este mai mult un spirit liber. Nativul din Rac va avea mereu\nnevoie de mult mai mult decât poate un Vărsător să ofere, iar când nu va primi\nceea ce dorește va fi nefericit. Racii sunt încăpățânați, nu se mulțumesc cu\npuțin și, chiar dacă o despărțire îi va afecta profund, preferă acest lucru în\nlocul unei relații de compromis.</p>"},
{"text": "<p>Un bărbat din comuna băcăuană Gura Văii, aflat în stare de\nebrietate, a dat foc la casa pe care oamenii cu suflet i-o construiseră din\ndonații. Gestul său a stârnit un val de reacții în mediul online.</p> <p>Pompierii băcăuani au intervenit duminică, 26 februarie, și au lichidat un incendiu\nizbucnit la o casă din localitatea Gura Văii. La fața locului a venit și o\nambulanță SMURD, dar și reprezentanții Delgaz Grid care au oprit alimentarea cu\nenergie electrică și gaz până la lichidarea incendiului.</p> <p>„<a href=\"https://adevarul.ro/stiri-locale/galati/au-incendiat-o-casa-si-au-incercat-sa-puna-foc-2240623.html\">Autoincendiere sub influența alcoolului</a>. Casa a fost făcută\nde voluntari și din donații!”, a explicat Silviu Tinei, primarul din Gura Văii.<b></b></p> <p>Mai mulți consăteni și internăuți au reacționat imediat.</p> <p>„Așa se întâmplă când nu muncești nu știi aprecia!”, a\ncomentat o persoană.</p> <p>„Pai așa imi explic cum de s a îndurat să de-a foc casei, nu\nera din munca proprie si apoi alcoolul niciodată nu face fapte bune,\ndimpotrivă! Nu se gîndesc oamenii astia ca pun în pericol si alte suflete\nnevinovate… Din păcate s au înmulțit faptele rele din cauza alcoolismului!”, a\nscris o femeie.</p> <p>„Cine nu muncește, nu știe a prețui!!!”, a postat o altă\nlocalnică.</p> <p>Primarul localității a ținut să completeze: „dar nici alta\ncasă nu vor mai vedea!”</p> <p>Incidentul provocat de bărbatul din Gura Văii a creat și\nocazia pentru ca în scenă să intre și mai mulți consăteni. Unii dintre ei au stârnit\nhohote de râs pe pagina de socializare a edilului după ce au venit cu cereri ridicole\nși s-au exprimat cu numeroase greșeli gramaticale.</p> <p>„Să ne dați\ndrumul la curentul electric fincă avem centrale și avem nevoie”, a scris o femeie,\nspre amuzamentul internăuților.</p> <p>„da tem întrebat eu pe tine ceva e trena ta că am sau na\ncentrală sau am uitat de soba veziti de soba ta nu tem băgat eu in seamă”, a\nținut să le răspundă femeia într-un stil agramat consătenilor și celorlalți internăuți\ncare au ironizat-o după prima postare</p> <p>„Nu mai zic nimic... atâta ca suntem departe de realitate!\nDaca în 2023 mai credem ca primarul dă drumul la curent într o comună... nu ne\nmai facem bine vreodată!”, a ținut să remarce Silviu Tinei.</p> <p>„Acuma, ce\nrugaminte am la toți.. țineti bine de contoare, că acuș îi dau drumul și <a href=\"https://adevarul.ro/stiri-locale/slatina/incendiu-mistuitor-izbucnit-de-la-o-oglinda-o-2180666.html\">vine\nnervos curentul.</a>..E ca un murg ținut o iarnă în grajd. Să nu azvârle cablurile\nprin pereți”, a încheiat ironic primarul.</p>"},
{"text": "<p>Prezentatoarea Știrilor din Sport de la PRO TV, Corina Caragea, a povestit în cea de-a doua ediție a podcastului <i>„Cafea cu Visuri”,</i> prezentat de Oana Andoni despre experiența sa în Hawaii, unde a petrecut una dintre cele mai frumoase vacanțe și le-a dat ascultătorilor câteva sfaturi utile pentru călătoriile lungi cu avionul.</p> <p><i>„În primul rând, atunci când îmi fac rezervarea, am grijă să aleg, dacă se poate, un zbor de noapte. Și atunci mă urc în avion deja obosită, și adorm. Unii pot dormi, alții nu, unora le e frică, altora nu. Eu mă culc liniștită, și atunci mai salvez din orele astea. Trece mai ușor. În avion am grijă să mă hidratez foarte bine, să beau multă apă, să îmi iau cremă de mâini, pentru față, și îmi ocup timpul. De obicei, îmi scriu texte pentru blogul meu de travel, meditez, poze pentru Instagram sau pentru canaul meu de Youtube. E momentul perfect, eu am inspirație în avion. Atunci îmi vin toate ideile, și am și timp să mă uit în cele 42.000 de poze din telefonul meu, și să mai fac și curat”</i>, a spus Corina Caragea. </p> <p><i>„Am zis să mă cazez direct în centru, la un hotel normal, mai ieftin decât la noi în Mamaia – pentru că am făcut o comparație atunci – și a fost perfect, pentru că doar coboram din hotel și ajungeam pe plaja lor faimoasă”</i>, a mai povestit prezentatoarea știrilor din sport. </p> <p>Ea a povestit că a călătorit în această vacanță mai mult cu autobuzul, bucurându-se de peisajele minunate. </p> <p><i>„Cea mai mare parte din vacanță am folosit autobuzul, și, pentru două-trei zile am închiriat o mașină foarte frumoasă. M-a ajutat foarte mult să mă deplasez, pentru că Hawaii este o destinație foarte ofertantă.(...) Infrastructura este minunată, casele sunt foarte frumoase, eram gură-cască pe geam, în permanență”, </i>a spus ea. </p> <p>Corina Caragea i-a îndemnat pe oameni să nu mai plece în vacanță cu un program fix în mine, ci să se relaxeze și să fie spontani. </p> <p><i>„Cel mai bine, când ești în vacanță, e să nu ai un program clar. Să nu bifezi, să nu mergi pentru asta, să nu mergi cu o listă, ci să te relaxezi și să o iei la picior, fără hartă, dacă se poate. Acelea sunt cele mai frumoase vacanțe, când nu trebuie să alerg de colo-colo disperată să bifez și muzeul ăla, și magazinul ăla, și nu știu ce obiectiv turistic”,</i> a mai zis ea. </p> <p>Prezentatoarea a mai mărturisit că nu îi este frică să încerce lucruri noi. </p> <p><i>„Nu mă feresc să încerc chestii noi. În Thailanda, de exemplu, am încercat carnea de crocodil, în Dolomiți, când am fost, am mâncat pentru prima oară carne de cerb, coadă de taur în Spania”</i>, a declarat Corina Caragea.</p>"},
{"text": "<p>Puterea și Opoziția nu au fost pe aceeași lungime de undă nici la un eveniment solemn, consacrat marcării a unui an de când Rusia a declanșat războiul împotriva Ucrainei. De la tribuna Parlamentului au fost inclusiv critici dure la adresa Kievului.</p> <p>„<i>Ucraina a fost atacată de Rusia fără nici o justificare, cu o cruzime care nu a fost ascunsă. Acum un an a fost</i><a href=\"https://adevarul.ro/politica/un-an-razboi-ucraina-romania-gestionat-situatia-2244909.html\"> pornit război împotriva unei naţiuni suverane</a><i>, unui stat independent vecin nouă, care acum a devenit o ţară-simbol prin lupta sa pentru o lume în care popoarele îşi aleg singure soarta, în care oamenii sunt liberi, în care familiile sunt în siguranţă, în care părinţii trăiesc pentru a-şi vedea copiii crescând fără rachete care ţintesc grădiniţe, şcoli, spitale, blocuri de locuinţe, muzee sau clădiri istorice, pentru o lume în care un stat nu poate invada alt stat, să îi distrugă oraşele şi să masacreze oameni nevinovaţi</i>\", a afirmat Cîmpeanu. Fostul ministru a adăugat că „niciun popor nu poate rămâne neutru când este negat dreptul poporului ucrainean de a-şi alege soarta şi însuşi dreptul său la existenţă\".  </p> <p>Daniel Suciu, vicepreședinte al Camerei Deputaților din partea PSD, a subliniat că „războiul este despre suferinţă şi nu despre calcule politice\". „<i>Dragi colegi, războiul este despre suferinţă şi despre experienţe care niciodată nu ar trebui să fie trăite de cei mai vulnerabili dintre noi şi suferinţă, de un an de zile, se întâmplă la puţin peste 100 de kilometru de unde locuiesc eu. Spuneam de suferinţă - această poză am făcut-o eu fix acum un an de zile şi, dacă nu vedeţi până aici, încercaţi să vă închipuiţi că este o mamă, un tată şi doi copii, iar tatăl îşi îmbrăţişează soţia şi dă copiii unui străin. Mi-au dat un copil în braţe nevorbindu-mi limba, dar spunându-mi să am grijă de acel copil</i>\", a povestit Suciu. </p> <p>Din partea Alianței pentru Unirea Românilor a luat cuvântul Claudiu Târziu, liderul senatorilor formațiunii. „<i>AUR va fi întotdeauna de partea popoarelor care suferă și se va opune tuturor agresiunilor. Dar mare atenție. Agresiunile nu sunt doar militare. Vom respinge agresiunile împotriva minorităților naționale de pe teritoriu unui stat. Agresiunile împotriva mediului și agresiunile economice, indiferent de motivele care le-au determinat</i>”, a precizat Târziu, care inițial a făcut doar aluzie la mai multe controverse legate de relația cu Ucraina din ultimele luni. </p> <p>„<i>Nu putem asista nepăsători la procesul de asimilare forțată la care au fost supuși pe timp de pace și  acum de război românii din Ucraina</i>”, a subliniat liderul senatorilor AUR. „Nu putem ignora că Ucraina amenință să distrugă întreaga Deltă pentru interesele ei economice și militare”, a completat Târziu.</p> <p>În timp ce Târziu vorbea, aleșii din sală au început să facă gălăgie, în semn de dezaprobare. Nemulțumiți au fost parlamentarii și la discursul lui Iulian Bulai (USR), președintele Comisiei de cultură din Cameră, care i-a criticat pentru faptul că nu au vrut adopte o declarație comună, spre deosebire de alte parlamente. De asemenea, nu a fost bine primită nici referința la Mihai Șora, filosof decedat zilele trecute.  </p>"},
{"text": "<p>A fost una dintre cele mai frumoase actriţe din lume,\niar poate singurul lucru mai cunoscut decât talentul uriaș a fost viaţa ei\namoroasă zbuciumată.</p> <p><i>„De ce să nu lăsăm persoanele gay să se\ncăsătorească? Cei care sunt împotriva căsătoriilor gay susțin că un mariaj\ntrebuie să aibă loc doar între un bărbat și o femeie. Dintre toți oamenii, eu\nchiar știu că asta nu funcționează întotdeauna“</i>, spunea celebra actriță, care a\nfost căsătorită de opt ori. </p> <p>Tumultuoasa ei viață amoroasă a fost mereu în atenția\npresei de scandal, iar de multe ori i-a adus oprobriul publicului. Cu toate\nacestea, chiar din adolescență, Elizabeth Taylor a trăit și a iubit exact așa\ncum a vrut.</p> <p>În 1949, când Liz avea doar 17 ani, a fost logodită\npentru puțin timp cu William Pawley Jr., fiul unui important om de afaceri și\nfost ambasdor. Apoi, magnatul Howard Hughes a vrut să se căsătorească cu ea și le-a\noferit părinților vedetei o sumă cu șase cifre, dacă ar fi acceptat. Taylor a\nrefuzat oferta, iar la 18 ani s-a căsătorit cu Conrad Hilton Jr., moștenitorul\nlanțului hotelier Hilton.</p> <p>În săptămânile imediat următoare, actrița și-a dat\nseama că a făcut o greșeală; nu numai că ea și Hilton aveau foarte puține lucruri\nîn comun, dar el era și abuziv, și alcoolic. La opt luni de la nuntă, în\nianuarie 1959, s-a pronunțat divorțul.</p> <p>Taylor s-a căsătorit cu cel de-al doilea soț al ei,\nactorul britanic Michael Wilding – un bărbat cu 20 de ani mai mare decât ea –\nîn cadrul unei ceremonii discrete la Londra, pe 21 februarie 1952.  Taylor a considerat\ndiferența de vârstă un avantaj, deoarece dorea <i>„calmul, liniștea și siguranța\nprieteniei“</i> din relația lor. Au avut doi fii: Michael Howard (născut pe 6\nianuarie 1953) și Christopher Edward (născut pe 27 februarie 1955).  Pe măsură\nce Taylor înainta în vârstă și devenea tot mai încrezătoare în ea, relația s-a\nrăcit. Cei doi au divorțat în ianuarie 1957.</p> <p>Soțul cu numărul trei a fost producătorul de teatru\nși film Mike Todd. Nunta a avut loc în februarie 1957, la mai puțin de o lună\nde la al doilea divorț. Cei doi au avut o fiică, Elizabeth Frances (născută pe\n6 august 1957). Todd a murit brusc, într-un accident de avion, pe 22 martie 1958,\niar actrița a fost devastată.</p> <p>Și-a găsit alinarea în brațele cântărețului Eddie\nFisher, iar între ei s–a născut repede o idilă. Numai că Fisher era căsătorit\ncu actrița Debbie Reynolds, bună prietenă cu Elizabeth. Această aventură a dus\nla un scandal public uriaș, Taylor fiind numită „spărgătoare de case“. Fisher a\ndivorțat și s-a căsătorit cu Liz Taylor, în Las Vegas, în 1959. Peste ani,\nactrița declara că a făcut acest lucru doar pentru că era îndurerarată.</p> <p>Poate de aceea nici nu i-a fost greu să-l înșele pe\nFisher cu actorul britanic Richard Burton, cel care avea să fie marea iubire a\nvieții sale și cu care s-a căsătorit de două ori.</p> <p>Scandaloasa legătură dintre cele două staruri a\nînceput în 1962, pe platourile de filmare ale producţiei „Cleopatra“, în care\nTaylor şi Burton erau protagonişti. Elizabeth avea 29 de ani şi era deja la al\npatrulea soţ, Richard Burton (36 de ani) era şi el însurat cu Sybil, dar asta\nnu-l împiedica să fie un cuceritor.</p> <p>În curând, însă, aventura lor s-a transformat\nîntr-un imens scandal, mai ales că ambii erau căsătoriţi, iar în anii 1960 adulterul\nîncă era un subiect foarte sensibil, chiar şi printre vedete. Au început să fie\nvânaţi de paparazzi şi au fost fotografiaţi împreună pe un iaht, în apropierea\ninsulei Ischia. Aventura lor a ajuns pe prima pagină a ziarelor din întreaga\nlume şi a declanşat un scandal imens, care a şi dus la divorţ, ambii\nseparându-se de partenerii lor de viaţă. De altfel, acest scandal este\nconsiderat începutul presei de tip pparazzi în istoria modernă.</p> <p>Biserica Catolică a blamat relaţia lor în ziarul\nVaticanului, numind-o „vagabondaj erotic“, iar o senatoare americană a cerut\nCongresului să le interzică intrarea în SUA şi să-i numească „persoane\nindezirabile“.</p> <p>Relaţia pasională a celor doi a continuat la fel de\nfurtunos precum a început şi a durat, în total, 15 ani: cadouri extravagante,\ncerturi teribile şi împăcări, mult alcool, petreceri, filmări. Au avut două\nmariaje (primul mariaj între 1964 şi 1974, iar al doilea între 1975 şi 1976).\nşi, chiar dacă, într-un final, nu au rămas împreună, amândoi au recunoscut că\nau fost marea iubire a celuilalt. </p> <p>În urmă cu câțiva ani, au fost publicate într-un\nvolum câteva <a href=\"https://www.telegraph.co.uk/culture/books/9544243/Richard-Burton-Diaries-Elizabeth-is-an-eternal-one-night-stand.html\" target=\"_blank\" rel=\"nofollow\">jurnale ale actorului Richard Burton,</a> în care acesta a povestit\nunele dintre cele mai intime momente din viața de cuplu. </p> <p><b>24 septembrie 1966, Italia</b></p> <p><i>Suntem în Torvaianica (în apropiere de Roma – n.r.).\nEa găteşte, eu fac curat. Face hot dogs, hamburgeri, omletă şi supă. Eu fac\nsalata şi fac curat. În afară de oamenii care se înghesuie uneori la autografe,\nnu ne prea deranjează lumea.</i></p> <p><b>10 ianuarie 1967</b></p> <p><i>Sunt îndrăgostit nebuneşte de ea în acest moment.\nAsta pe lângă faptul că o iubesc în nenumărate feluri.</i></p> <p><b>30 septembrie 1967, Paris</b></p> <p><i>Am făcut ceva care frizează moralul. I-am cumpărat\nlui Elizabeth avionul cu care am zburat ieri. A costat 960.000 de dolari. Nu\ni-a displăcut.</i></p> <p><b>19 noiembrie 1968, Paris</b></p> <p><i>Faimoşi cum suntem, bogaţi cum suntem, curtaţi cum\nsuntem sau insultaţi cum suntem, plătiţi exagerat cum suntem, centrul atenţiei\ncum suntem, nu suntem blazaţi sau plictisiţi. Nu suntem invidioşi. Am fost\nneobişnuit de norocos toată viaţa mea, însă cel mai mare noroc a fost\nElizabeth. M-a transformat într-un bărbat moral, este o amantă minunată, este\ntimidă şi spirituală, nu e fraiera nimănui, e o actriţă strălucită, este\nfrumoasă dincolo de idealurile pornografiei, este iertătoare şi iubitoare. Îmi\ntolerează toate lucrurile imposibile şi toate beţiile, e ca o durere în stomac\natunci când e departe de mine şi mă iubeşte!</i></p> <p>De altfel, chiar actrița mărturisea că „<i>după\nRichard, bărbații din viața mea au fost acolo doar pentru a-mi ține haina și\npentru a-mi deschide ușa</i>“. </p> <p>Al șaselea soț a fost John Warner, un politician din\nVirginia.  S-au căsătorit în decembrie 1976, iar după ce Warner a ajuns în\nSenat, actrița a avut o viață plictisitoare și s-a izolat destul de mult. A\ndevenit depresivă, supraponderală și <a href=\"https://adevarul.ro/showbiz/vedete/elizabeth-taylor-si-dependentele-ei-ucigase-cum-2232694.html\" target=\"_blank\">dependentă de medicamente și alcool. </a>Cei\ndoi s-au despărțit în decembrie 1981 și au divorțat în noiembrie 1982.</p> <p>După divorțul de Warner, Taylor s-a întâlnit o vreme\ncu actorul Anthony Geary și s-a logodit cu avocatul mexican Victor Luna, apoi cu omul\nde afaceri Dennis Stein.</p> <p>L-a întâlnit pe cel de-al șaptelea și ultimul soț,\nmuncitorul în construcții Larry Fortensky, la clinica de dezintoxicare Betty\nFord, în 1988.  Acesta era cu 20 de ani mai mic decât ea. S-au căsătorit în\n1991, la Neverland, ferma lui Michael Jackson, care era un prieten apropiat al\nvedetei. Au divorțat în octombrie 1996, dar au rămas prieteni. <a href=\"https://adevarul.ro/showbiz/vedete/liz-taylor-blestemul-bolilor-fara-sfarsit-de-2245552.html\" target=\"_blank\">Taylor, care a\nmurit în 2011</a>, la 79 de ani, i-a lăsat lui Fortensky 825.000 de dolari, prin\ntestament.</p>"},
{"text": "<p>Demența și boala Alzheimer sunt afecțiuni a căror\nincidență a crescut îngrijorător în ultimele decenii, motiv pentru care\ncercetătorii încearcă să găsească semne cât mai precoce, pentru a putea\ninterveni. Unul din simptomele timpurii poate fi confundat cu Covid.</p> <p>Unul dintre simptomele bolii Covid este pierderea\ngustului și al mirosului. Dar, cel puțin în ceea ce privește pierderea mirosului,\noamenii de știință avertizează că aceasta poate fi și un semn timpuriu al\ndemenței sau de boala Alzheimer.</p> <p>Studiile anterioare au mai făcut legătura între pierderea\ntreptată a mirosului și tulburarea care afectează memoria. Însă noile cercetări\nsugerează că o deteriorare rapidă ar putea fi un indicator mai bun, scrie <a href=\"https://www.dailymail.co.uk/health/article-11057903/How-sudden-loss-smell-sign-DEMENTIA.html\" rel=\"nofollow\">Daily\nMail</a>.</p> <p>Cercetătorii americani au monitorizat mai mult de 500 de\nadulți în vârstă din SUA timp de aproximativ 20 de ani.</p> <p>Cei care s-au confruntat cu anosmie timp de mai mulți ani\nau avut un risc de aproape două ori mai mare de a dezvolta boala Alzheimer,\ncomparativ cu cei care și-au pierdut mirosul timp de zeci de ani.</p> <p>Autorul principal al studiului, profesorul Jayant Pinto,\nde la Universitatea din Chicago, a declarat că acest studiu „oferă un alt\nindiciu” cu privire la legătura dintre miros și demență. El a sugerat să se facă teste olfactive la fel de frecvent ca și controalele auditive și\noftalmologice pentru persoanele în vârstă, pentru a depista boala.</p> <p>Deși simțul olfactiv este adesea considerat <a href=\"https://adevarul.ro/showbiz/vedete/cybill-shepherd-despre-relatia-cu-elvis-era-2245368.html\">mai puțin\nimportant </a>decât văzul și auzul, acesta furnizează creierului informații vitale.\nMemoria joacă un rol esențial în capacitatea de a recunoaște mirosurile, iar\ncercetătorii știu de mult timp că există o legătură între acest simț și un declin cognitiv. </p> <p>Studiile au arătat că „încurcăturile” de proteină\namiloidă din creier - semnul revelator al demenței - apar adesea mai întâi în\nzonele olfactive din creier și în zonele asociate cu memoria. Dar nu se știe\nîncă dacă aceste leziuni cauzează, de fapt, declinul simțului olfactiv.</p> <p>O pierdere bruscă a mirosului a fost, de asemenea, legată\nde un risc mai mare de a avea un volum mai mic de materie cenușie în părțile\ncreierului legate de miros și memorie, în comparație cu cei care au avut un\ndeclin mai lent al mirosului.</p> <p>Modificările au fost cele mai evidente în părțile\ncreierului utilizate pentru miros - inclusiv amigdala și cortexul entorinal\n(ambele, zone din creier).</p> <p>Riscul lor a fost similar cu cel al celor care au gena\nAPOE-e4, <a href=\"https://adevarul.ro/stiri-interne/societate/cum-se-folosesc-testele-genetice-care-i-au-ajutat-2244256.html\">un factor de risc genetic</a> cunoscut pentru apariția bolii Alzheimer. Una\ndin patru persoane are această genă și are un risc de trei ori mai mare de a\ndezvolta Alzheimer decât cei care nu o au.</p> <p>Cercetătorii speră să efectueze în cele din urmă autopsii\npe voluntari, ceea ce este considerat „standardul de aur” pentru a confirma\ndacă o persoană are Alzheimer, pentru a-și extinde concluziile.</p> <p>De asemenea, ei doresc\nsă încerce utilizarea testelor olfactive în clinicile pentru persoanele în\nvârstă, în mod similar cu testele de vedere și de auz, pentru a depista și\nurmări semnele timpurii de demență.</p>"},
{"text": "<p>Ministrul Educației, Ligia\nDeca, a făcut publice <a href=\"https://edu.ro/proiecte_legi_educatie_Romania_Educata\" rel=\"nofollow\">noile proiecte consolidate ale legilor Educației.</a> Astfel,\nliceele vor putea organiza admitere suplimentară, va fi introdus Bac-ul\ntehnologic și va exista o probă de competență de bază care se va da în timpul\nanului cu profesorul de la clasă.</p> <p>Elevii care termină anul\nacesta clasa a IV-a vor fi prima generație care va susține pe lângă examene de\nEvaluare Națională și admitere suplimentară la liceu. Cel puțin așa prevăd\nproiectele noilor legi ale Educației ce au fost prezentate ieri de ministrul\nEducației, Ligia Deca.<i> „Părinții nu trebuie să intre în panică, pentru că nu\nschimbăm regulile în timpul jocului”</i>, a dat asigurări Ligia Deca. </p> <p>Potrivit acesteia,\nexamenul de <a href=\"https://adevarul.ro/stiri-interne/educatie/pe-ce-date-vor-avea-loc-simularile-examenelor-2237175.html\">Evaluare Națională</a> își va păstra formatul actual în noile proiecte\nde legi, respectiv elevii vor susține probe scrise la Limba și literatura\nromână și Matematică. </p> <p>Potențialul concurs de\nadmitere la liceu – suplimentar față de Evaluarea Națională – va putea fi\norganizat la acele unități de învățământ unde există concurență demonstrată\nanterior. Liceele care optează pentru concurs suplimentar vor putea ocupa în\nacest fel maximum 60% dintre locuri, restul de 40% urmând să fie ocupate prin\nrepartizare computerizată. În plus, liceele care organizează concurs\nsuplimentar la una sau două probe vor trebui să anunțe cu un an înainte acest\nlucru<i>. „Dacă liceele doresc să scoată aceste locuri\nîn concurs pentru acele profiluri pe care le doresc scoase la concurs, liceele\npot alege două probe evidențiate pe profil. De exemplu, pentru chimie, biologie\npot alege chimia şi biologia în aşa fel încât să poată selecta dedicat pentru\npotrivirea pentru profilul respectiv. Pentru 60% din locurile de pe profilurile\nvizate se poate da concurs, 40% din locuri rămânând în repartizare\ncomputerizată. Din aceste 40%, prioritate pe 10% dintre acestea vor avea elevii\ncu cerinţe educaţionale speciale sau elevii de etnie romă. Subiectele sunt\nstandardizate, unice, elaborate de Centrul Naţional pentru Curriculum şi\nEvaluare, în conformitate cu programele la nivel gimnazial şi, evident, cu un\ngrad de dificultate adecvat competiţiei, adică mai degrabă pentru selecţie\ndecât pentru forma de examen sumativă pe care o are Evaluarea Naţională în\nacest moment”</i>, a explicat Deca. </p> <p>Potrivit\nprofesorului Ștefan Vlaston, expert în Educație, introducerea unei testări\nsuplimentare la admiterea în liceu duce la o selecție mai bună a elevilor care\noptează pentru un anumit profil. Asta pentru că, explică expertul, sunt elevi\ncare nu sunt simultan foarte bine pregătiți și la Română, și la Matematică: <i>„Și\natunci, dacă e un olimpic la Matematică, dar are dificultăți la Română, nu\najunge să învețe la un liceu foarte bun. Pe când, cu examenul acesta de\nadmitere la liceu, poate să ajungă dând examen doar la Matematică”. </i></p> <p>Ministrul a punctat și noutățile referitoare\nla <a href=\"https://adevarul.ro/stiri-locale/craiova/cerinta-unui-inspector-scolar-catre-profesori-2244842.html\">Bacalaureat</a>: <i>„Examenul de Bacalaureat se pliază pe fiecare profil. Deci, vom\navea Bac-ul tehnologic pe care liceele tehnologice îl propun şi îl aşteaptă de\nmultă vreme. Rămânem cu două probe de competenţe lingvistice: Limbă străină 1,\nLimbă străină 2, tocmai pentru a creşte potenţialul de angajare şi adecvarea\nabsolvenţilor pentru societatea viitorului. Sigur, cele două probe la nivelul\nde competenţă diferită în funcţie de câtă limbă străină s-a studiat în\nparcursul de liceu sau de gimnaziu. Ce avem în plus faţă de formula de acum\neste o probă aşa-zis complementară de competenţe de bază care pentru profilul\numan va fi la matematică sau ştiinţe ale naturii, pentru profilul real o probă\nla alegere pentru disciplinele socio-umane: istorie, logică, filosofie,\npsihologie. Notarea, fiind vorba de competenţe de bază, nu avansate, se va face\npe sistem admis-respins”,</i> a explicat Deca.</p> <p>Aceste probe nou introduse,\npe lângă că sunt orale, sunt susținute cu profesori de la clasă, astfel că nu\nvor pune probleme deosebite, mai spune Ștefan Vlaston: <i>„Majoritatea sunt cu\nadmis/respins, n-au niciun fel de relevanță. Le va lua toată lumea. Ce aduce\nnou este că aceste probe nu vor fi date vara, ci în timpul anului școlar”. </i></p> <p>Ligia Deca a afirmat că\nproiectele au beneficiat de <i>„un amplu proces de consolidare, ca urmare a\npunctelor de vedere venite din societate, din partea actorilor relevanţi, a\ninstituţiilor şi autorităţilor şi care au şi sprijinul politic al coaliţiei”</i>.\nEa a punctat că nu se va redeschide dezbaterea publică pe proiectele de legi\nale Educaţiei.<i> „Nu redeschidem dezbaterea publică, cred că nu am mai termina\nniciodată dacă am redeschide dezbaterea publică în accepţiunea Legii 52 pe\n2003, însă este clar din punctul nostru de vedere că discuțiile pe legile Educaţiei\nnu s-au oprit niciodată. (...) Practic, ne dorim ca pe 8 martie aproximativ,\ndepinde când se va stabili şedinţa de Guvern în acea săptămână, să pornească\nprocesul de avizare interministerială în Guvern. În acest proces vom primi\npunctele de vedere ale ministerelor vizate, urmând ca după adoptarea în Guvern\nlegile să meargă în Parlament, unde va urma etapa democratică de dezbatere\nparlamentară. Este timp pentru observaţii, discuţii pe aceste legi, în aşa fel\nele să reprezinte o bază aşteptată de reformă în învăţământ”</i>, a afirmat Deca.</p> <p>Liceele pedagogice şi universităţile vor forma profesorii pentru învăţământ\nprimar, iar masteratul didactic va fi generalizat, urmând să se acorde o bursă\nlunară egală cu salariul mediu brut pentru cei înscrişi în program.<i> „Încercăm\nsă profesionalizăm cariera didactică. (...) Vom creşte calitatea formării\niniţiale, corelat cu o formare continuă mai adecvată contextului. (...) Liceele\npedagogice şi universităţile vor forma profesorii de învăţământ primar. Ceea ce\npână acum se forma doar la nivelul de învăţământ mediu acum vom forma la\nnivelul învăţământului superior. Profesia didactică este o profesie care\nnecesită studii superioare. (...) Creştem sprijinul pentru cadrele didactice\npentru Corpul de Mentorat şi Licenţiere Didactică. (...) Vom generaliza\nmasteratul didactic, dar nu în forma pe care o ştim astăzi. (...) Pentru a-l face\natractiv, vom acorda o bursă lunară egală cu salariul mediu brut, aducă cu\nsalariul unui debutant, care se acordă celor înscrişi în program, indiferent\ndacă aceştia au parcurs deja un alt masterat sau vor parcurge în viitor”</i>, a\nexplicat ministrul Educaţiei.</p> <p>Despre salarizarea cadrelor didactice, Deca a afirmat că îşi doreşte ca\nprofesorii care merg în zonele dezavantajate să aibă un sprijin suplimentar. </p> <p>Astfel, ea a spus că sunt luate în calcul o serie de beneficii care vizează\nprime de instalare şi posibilitatea de creştere a salariilor pentru cei care\nmerg în aceste comunităţi.</p>"},
{"text": "<p>Avem un nou set de legi\nale Educaţiei, de data aceasta marca Ligia Deca, actuala ministră a Educaţiei. Din\nprezentarea făcută de Ligia Deca nu rezultă schimbări mari, faţă de legile Cîmpeanu. „Aceasi Mărie,\ncu altă pălărie”. Generoasă, Ligia Deca ne-a acordat 10 zile să le comentăm,\ndar degeaba. Nu va mai schimbă ceva la aceste legi, după cum n-a schimbat nici\nla propunerea comisiei formată din specialiştii partidelor din Coaliţie.</p> <p>Voi comenta într-o suită\nde articole legile Deca, fără speranţa că se va uita cineva de la putere la observaţiile mele. Doar pentru lămurirea cititorilor mei.</p> <p>La Misiunea Învăţământului\nPreuniversitar aş fi pus şi următoarea misiune:</p> <p><i>„Misiunea\nînvățământului este  aceea de a răspunde\nnevoilor și cerințelor societății, la o etapă a evoluției sale”.</i></p> <p>La principii aş fi adăugat următoarele:</p> <p><i>u) principiul motivării activităților  salariaților din educație, prin legarea\nsalarizării de performanțele și rezultatele muncii. </i></p> <p><i>v) principiul depolitizării. În funcțiile de\nconducere la nivel central și local, accesul se face pe baza unor examene de\ncompetențe, fiind interzise candidaților \ndeținerea unor funcții de conducerea în cadrul partidelor politice.</i></p> <p><i>w) principiul sincronizării învățământului românesc\ncu cel european.</i></p> <p><b>Costuri</b></p> <p>Aplicarea Legii Educației în\nforma propusă presupune costuri uriașe, evaluate la 40-50 miliarde lei anual. În\nacelași timp, Legea nu are studii de impact, nu  prevede mecanisme de urmărire a eficienței cheltuirii\nfondurilor bugetare, a eliminării corupției și fraudelor,  inclusiv în\nzona salarizării. România nu-și poate permite acum astfel de cheltuieli. Mărirea\nsalariilor personalului din Educație este necesară, dar rezultată din\ndiminuarea  cheltuielilor de administrare și funcționare, a reducerii\npersonalului nedidactic din instituțiile care deservesc Educația, inclusiv prin\ndigitalizare. Reducerea numărului de elevi, cu circa 1,5 milioane, nu s-a\nreflectat în scăderea cheltuielilor din Educație în ultimii ani. În lege nu\nsunt prevăzute măsuri de control a evidenţei numărului actual de elevi,\neliminarea din raportări a elevilor „virtuali”. Elevi care, deşi figurează în\nscripte, nu vin la şcoală, dar şcolile încasează bani pentru ei cu finanţarea\nper căpiţă.</p> <p>Legea înfiinţează circa 20 de\nnoi instituţii, unele cu filiale judeţene, fără studii de impact şi de\njustificare a necesităţii înfiinţării lor. Este vorba despre mii de noi salariaţi\nbugetari, fără siguranţa că se va îmbunătăţi actul educaţional, în lipsa măsurilor\nde asigurare a eficienţei funcţionării lor, de stabilire a standardelor şi criteriilor care măsoară\neficiența în funcţionarea instituţiilor din\neducaţie. </p> <p><b>Comentarii asupra articolelor din Legea Învăţământului\nPreuniversitar</b></p> <p><i>Art. 10 (1) În domeniul educației și al formării\nprofesionale prin sistemul național de învățământ, dispozițiile prezentei legi\nprevalează asupra oricăror prevederi din alte acte normative. În caz de\nconflict între acestea, se aplică dispozițiile prezentei legi.</i></p> <p>Am mai spus şi altă dată că art 10 este\nneconstituţional. Nu poate Legea Educaţiei să „bată” Legea Bugetului de Stat,\nLegea salarizării unitare, Codul Muncii şi altele, care au prevederi inclusiv\nreferitoare la domeniul educaţiei şi formării profesionale. Juriştii care au\nfost consultaţi la scrierea acestor legi au terminat facultatea la fără frecvenţă!</p> <p><i>Art. 13 (1) Învățământul obligatoriu cuprinde învățământul\npreșcolar, învățământul primar, învățământul gimnazial și învățământul liceal.\n(2) Este interzisă exmatricularea preșcolarilor și a elevilor din învățământul\nobligatoriu.</i></p> <p>Cu alte cuvinte, dacă un elev este violent, din\nmotive medicale, şi prezintă un pericol la adresa colegilor din şcoală, nu\npoate fi exmatriculat, vine zilnic la şcoală şi agresează, posibil foarte grav,\ncolegi sau chiar şi profesori care nu-i sunt pe plac. Trebuia introdusă\nexmatricularea pentru elevii care reprezintă un pericol fizic evident pentru\ncolegi şi personalul şcolii.</p> <p><b>Art. 33</b></p> <p>(<i>1) Învăţământul liceal se organizează în\nlicee teoretice, licee vocaţionale și licee tehnologice și cuprinde clasele a\nIX-a - a XII-a.</i></p> <p><i>(2) În cadrul învăţământului liceal, funcţionează\ntrei filiere distincte:  </i></p> <p><i>a) filiera teoretică, cu profilurile umanist și\nreal;</i></p> <p><i>b) filiera vocaţională, cu profilurile militar,\nteologic, sportiv, artistic și pedagogic;</i></p> <p><i>c) filiera tehnologică, cu profilurile tehnic,\nservicii, resurse naturale și protecţia mediului.</i></p> <p><i>(10) Elevii din filiera tehnologică pot continua\nstudiile în cadrul aceluiași liceu, în vederea participării la examenul de\nbacalaureat. Promovarea examenului de bacalaureat le conferă o calificare de\nnivel 4 conform Cadrului național al calificărilor.</i></p> <p>Se menţine eroarea din\nlegile Cîmpeanu, cu intenţia de a\npăcăli elevii care nu vor să vină la scoala profesională.  Nu se face distincție clară între școala\nprofesională și filiera tehnologică. Primii trei ani de filieră tehnologică\nsunt echivalente școlii profesionale, și conțin curriculumul specific școlii\nprofesionale, sau filierei tehnologice actuale? Se face 50% din curriculum\ninstruire practică în primii trei ani? Şi atunci când se mai face curriculumul\nteoretic general şi cel tehnic? În lege nu poate rămâne o astfel de ambiguitate\ncare afectează esența legii. Este necesară existența a două trasee educaționale\ndistincte, corespunzătoare elevilor cu inteligență dominant aplicativ-practică, care vor sa devină meseriași,  şi a celor cu inteligență\ndominant conceptual-teoretică-tehnică, care vor să devină ingineri sau economiști. Există elevi care doresc să urmeze o carieră\ntehnică, de tehnician sau inginer, şi pentru care este necesar să parcurgă\nfiliera tehnologică în varianta propusă. Adică să înveţe trei ani meserie, şi apoi să\nrecupereze în clasa a XII-a curriculumul teoretic şi tehnic care se face acum în\nfiliera tehnologică.  De asemenea,\nliceele economice, unele de tradiție și recunoscute ca valoroase, care acum\nfuncționează în filiera tehnologică, profilul servicii, nu pot fi transformate în\nlicee profesionale. Elevii înscrişi la filiera tehnologică, profilul servicii, în\ncare se încadrează liceele economice bune şi foarte bune, vor să urmeze o\ncarieră de economist, nu de cofetar, patiser, ospătar. Pretenţia că toţi elevii\ndin filiera tehnologică să înveţe o meserie, şi doar câţiva, care au beneficiat\nde meditaţii timp de 4 ani, să meargă mai departe, este o păcăleală pentru\nviitorii ingineri şi economişti. </p> <p><b>Vom\ncontinua şi cu alte aspecte care nu servesc educaţiei şi viitorului acestei ţări.</b></p>"},
{"text": "<p>Veniturile cresc semnificativ de la 1 martie pentru câteva categorii de români ca urmare a actualizării Indicatorului Social de Referință.</p> <p>Legislația privind actualizarea anuală a Indicatorului Social de Referință (ISR) a fost modificată în 2021, astfel încât începând de anul trecut, în fiecare an de 1 martie toate a<a href=\"https://adevarul.ro/economie/ce-venituri-cresc-automat-de-la-1-martie-si-cu-cat-2150465.html\" target=\"_blank\">jutoarele sociale care se calculează în funcție de acest indicator se majorează</a> cu rata inflației.</p> <p>Cum în 2022 inflația a atins niveluri record și veniturile bazate pe ISR vor crește considerabil.</p> <p>Institutul National de Statistică a anunțat că rata inflației pentru 2022 a fost de 13,8%, ceea ce înseamnă că Indicatorul Social de Referință ISR 2023 va creste de la 525,5 lei la 598 de lei.</p> <p>Astfel, ajutoarele sociale, precum și alte venituri care se calculează în baza valorii ISR se vor majora începând cu data de 1 martie 2023.</p> <p>Potrivit legislației muncii, venitul minim garantat sau ajutorul social va creste de la 1 martie 2023, iar de acesta vor beneficia atât familii cât și persoane singure care au nevoie de sprijin material.</p> <p>Venitul minim garantat este reglementat prin Legea 416/2001, iar de la 1 martie 2023 va avea următoarele valori:</p> <p>Conform art. 39 alin. (2) din Legea 76/2002, cuantumul indemnizației de șomaj este o sumă acordată lunar și în mod diferențiat, în funcție de stagiul de cotizare, după cum urmează:</p> <p>a) valoarea indicatorului social de referință în vigoare la data stabilirii acestuia (598 lei, de la 1 martie 2023), pentru persoanele cu un stagiu de cotizare de cel puțin un an;</p> <p>b) suma prevăzută la lit. a), la care se adaugă o suma calculata prin aplicarea, asupra mediei veniturilor care constituie baza de calcul al indemnizației de șomaj pe ultimele 12 luni în care s-a realizat stagiu de cotizare, a unei cote procentuale diferențiate în funcție de stagiul de cotizare.</p> <p>Astfel, valoarea șomajului crește în funcție de vechime și de salariul brut din ultimul an, după cum urmează:</p> <p>- cei cu 1 an vechime: crește de la 394,12 lei, la 448,5 lei</p> <p>- cei cu minim 3 ani: 448,5 lei + 3% din media salariului de bază lunar brut\npe ultimele 12 luni de stagiu de cotizare</p> <p>- cei cu minim 5 ani: 448,5 lei + 5% din media salariului de bază lunar brut\npe ultimele 12 luni de stagiu de cotizare</p> <p>- cei cu minim 10 ani: 448,5 lei + 7% din media salariului de bază lunar brut\npe ultimele 12 luni de stagiu de cotizare</p> <p>- cei cu minim 20 de ani: 448,5 lei + 10% din media salariului de bază lunar\nbrut pe ultimele 12 luni de stagiu de cotizare.</p> <p>Alte venituri care vor crește ca urmare a actualizării indicelui sunt:</p> <p>De exemplu, potrivit OUG 111/2010, valoarea indemnizației lunare pentru creșterea copilului nu poate fi mai mică decât suma rezultată din aplicarea unui coeficient de multiplicare de 2,5 la valoarea ISR, <a href=\"https://adevarul.ro/economie/cresc-puternic-ajutoarele-sociale-indicatorul-de-2037342.html\" target=\"_blank\">pragul minim al acesteia vă ajunge, începând din martie 2023, la 1.495 de lei. </a></p>"},
{"text": "<p>Un grup de 28 de elevi din București și-au dorit să-și petreacă vacanța la schi, în Poiana Brașov. Aceasta a durat doar două zile, deoarece copiii s-au îmbolnăvit și doi dintre ei au ajuns la spital, cu perfuzii. </p> <p>De o vacanță de coșmar au avut parte 28\nde copii din București care și-au dorit să petreacă o săptămână în Poiana\nBrașov, la schi. Fiecare a plătit câte 2.000 de lei pentru vacanța de schi,\nînsă condițiile din stațiune le-au pus în pericol sănătatea celor mici. </p> <p>După doar două zile, elevii au ajuns <a href=\"https://adevarul.ro/stiri-locale/alba-iulia/amenzi-de-26000-de-lei-pentru-kaufland-alba-2205710.html\">pe\npatul de spital, cu perfuzii</a>, bolnavi de toxiinfecție alimentară. </p> <p>Părinții\nîl acuză pe proprietar că apa pe care o folosea la prepararea hranei provine\ndintr-o hazna. Astfel, nu este de mirare că toți copiii s-au îmbolnăvit după\ndoar două zile, iar doi dintre ei au ajuns la spital. </p> <p>„<i>După ce\na mâncat ce li s-a dat acolo, copilul meu a avut vărsături până la deshidratare\nși a ajuns la medic cu glicemie foarte mică, după cum mi-au zis doctorii din\nPoiana Brașov. I-au făcut repede niște injecții și l-au trecut pe perfuzii, eu\nl-am învelit cu o pătură și am fugit cu el la Brașov, la spital</i>”„ a\npovestit tatăl unuia dintre copii. </p> <p>Părinții spun că elevilor li s-a făcut\nrău după ciorba de la prânz, care a fost gătită cu apă care avea o culoare gri\nînchis și care le-a fost servită și la masă. Mai mult, potrivit părinților,\ncopiii ar fi trebuit să mănânce mușchi de vită, dar au primit parizer. </p> <p>Unul dintre profesorii care i-au însoțit\npe <a href=\"https://adevarul.ro/stiri-locale/slatina/dsvsa-olt-a-terminat-ancheta-in-cazul-colegiului-2170587.html\">copiii cu vârste între 8 și 14 ani</a> în tabără a dezvăluit ce au primit\naceștia la masă. </p> <p>„<i>Mâncare\ncare nu e comestibilă, congelate preparate într-o apă care nu ştiu dacă provine\nde la reţeaua curentă. Nu au primit fructe, nu au primit desert copiii. După\ndouă zile a trebuit să asigurăm mâncarea copiilor, să dăm bucătarul afară din\nlocaţie, a trebuit să le asigurăm copiilor apă pentru spălat pe dinţi. Li s-a\nfăcut rău, au vomitat. A trebuit să ducem doi copii la spital, o fetiţă şi un\nbăieţel</i>”,\na spus profesorul. </p> <p>Nimeni nu a reușit să îl găsească pe administratorul pensiunii unde au\nfost cazați copiii. Au fost și reprezentanții Comisariatului Regional pentru\nProtecția Consumatorului  (CRPC) în\nPoiana Brașov, însă administratorul a dispărut fără urmă. </p> <p>„<i>Erau probleme\nşi în blocul alimentar, erau probleme şi la cazare. Am constatat despre ce e\nvorba, dar nu am avut cu cine discuta. Am încercat să mergem la Bran, unde are\nsediul social firma de care aparţine această locaţie. Am lăsat o invitaţie\npentru luni, 27 februarie, la ora 9</i>”, a declarat Nicolae\nBărdaș, comisar șef adjunct CRPC Brașov. </p> <p>Inspectorii de la Direcția de Sănătate\nPublică au constatat că pensiunea nu are apă curentă, astfel că au pus sigiliu\npe ea. </p> <p>Tabăra a costat 2.000 de lei de copil,\npreț în care era inclus transportul București – Poiana Brașov și retur, masa,\ncazarea, accesul pe pârtie și echipamentele necesare practicării schiului. Mult\nprea puțin față de prețurile practicate în stațiune, astfel că părinții și\nprofesorii ar trebui să fie mai atenți la asemenea oferte și să verifice\nînainte să plătească. </p> <p>Pentru copii, transportul pe cablu\npentru 6 zile este 360 de lei, iar echipamentul - alți 360 de lei. Drumul de la\nBucurești și retur înseamnă aproximativ 200 de lei. Rămân 180 de lei pe zi\npentru masă și cazare, ceea ce în Poiana Brașov nu se mai poate găsi. </p>"},
{"text": "<p>Serviciul de Informații și Securitate anunță că a identificat doi străini veniți în Rep. Moldova pentru a aduna date și informații cu ajutorul cărora să fie organizată lovitura de stat. Cei doi au fost declarați indezirabili pe un termen de zece ani pe teritoriul țării. </p> <p>Potrivit Serviciului de Informații și Securitate, cele două persoane, deghizate în simpli turiști, erau ,,conectați la anumite centre subversive din afara țării”, iar pe teritoriul Republicii Moldova au fost implicați la adunarea datelor și informațiilor cu ajutorul cărora să fie pus în aplicare planul privind organizarea loviturii de stat. </p> <p><i>,,Erau coordonați din umbră de către un grup de persoane afiliat unei rețele conspirative de experți în tehnologii politice și inginerie socială de peste hotare”,</i> au informat reprezentanții SIS.</p> <p>Mai exact, cei doi au demarat un șir de acțiuni informative și de documentare care vizau diverse clădiri guvernamentale sau obiective de infrastructură critică. </p> <p><i>,,Este de notat că, în perioada aflării pe teritoriul național al Republicii Moldova, cetățenii străini au inițiat un complex de acțiuni informativ-subversive de cercetare a diferitor locații în preajma unor sedii guvernamentale și obiective de infrastructură critică. De asemenea, aceștia au participat activ la monitorizarea și documentarea proceselor-social politce din țară și a acțiunilor de protest organizate în capitală de către anumite forțe politice”,</i> au mai anunțat ofițerii de informații.</p> <p>Pentru prevenirea acțiunilor care să pună în pericol securitatea Republicii Moldova, reprezentanții SIS împreună cu cei ai Inspectoratului General pentru Migrație i-au declarat pe cei doi indezirabili pe un termen de zece ani, cu scoaterea lor de pe teritoriul țării.</p> <p>Autoritățile de la Chișinău nu menționează țara de origine a acestora, nici statul în care sunt centrele subversive pentru care aceștia ,,au activat”. </p> <p>Săptămâna trecută, ofițerii de informații au anunțat că au demascat o rețea de spionaj care planifica să răstoarne conducerea țării. Cinci moldoveni, care ar fi asistat reprezentanții serviciilor speciale din străinătate în acțiuni contra Republicii Moldova, inclusiv ,,destabilizare și de schimbare a orânduirii constituționale în stat, prin violență”, sunt cercetați penal. </p> <p><i> ,,În vizorul oamenilor legii sunt și cetățeni ai altui stat, cercetați pentru spionaj, care dirijau și finanțau activitățile subversive ale persoanelor din Moldova”, au</i> informat autoritățile, însă au evitat să spună despre serviciile cărui stat este vorba.</p> <p>Recent, președinta Republicii Moldova, Maia Sandu, a avertizat că Rusia pregătește o lovitură de stat în care vor fi implicate<i> „grupări criminale, precum formațiunea Șor și toate derivatele ei”</i>, persoane din anturajul oligarhului fugar Vladimir Plahotniuc, dar și cetățeni străini, între care din Serbia sau Belarus. </p> <p>Reprezentanții Kremlinului neagă și acuză partea ucraineană că a lansat aceste versiuni pentru a atrage Chișinăul într-o confruntare cu Rusia. Pe de altă parte, Moscova a lansat amenințări la adresa Chișinăului. Ministrul rus de Externe a declarat că Republica Moldova ar putea să urmeze calea Ucrainei. Ba mai mult, Serghei Lavrov a spus că președinta, Maia Sandu, vrea să o introducă în NATO sau să o unească cu România.</p>"},
{"text": "<p>În 1992, când Moldova și-a declarat independența față de URSS, Transnistria a refuzat să accepte schimbarea. A izbucnit atunci un război civil între moldoveni și transnistrenii separatiști, soldat cu cel puțin 2.000 de morți. </p> <p>Conflictul s-a încheiat printr-un armistițiu catalogat drept „catastrofal”, care a permis instalarea unui regim separatist pro-rus la Tiraspol, „capitala” Transnistriei. Același acord a permis menținerea a câtorva mii de soldați ruși în regiunea separatistă, cu scop de „menținere a păcii”. </p> <p>Deși zona nu a făcut niciodată parte din România, aici există o comunitate românească. Din cei aproape o jumătate de milion de locuitori, 35% se declară moldoveni și români. </p>"},
{"text": "<p>Reforma pensiilor speciale de care beneficiază foștii magistrați e unul din punctele cele mai sensibile ale proiectului aflat în dezbatere parlamentară, pentru că modificările la aceasta trebuie să țină cont de mai multe decizii CCR.</p> <p>Magistrații (judecători, procurori, judecătorii de la CCR, magistrații-asistenți de la ÎCCJ și CCR, precum și personalul de specialitate juridică asimilat judecătorilor și procurorilor) ar urma să rămână cu o pensie calculată la 80% din media salariilor brute pe 12 luni consecutive, la alegere din ultimii 10 ani, inclusiv sporurile permanente. În schimb, în prezent baza de calcul este 80% din indemnizația de încadrare brută lunară și sporurile avute în ultima lună de activitate înainte de data pensionării. </p> <p>Vechimea pentru pensia integrală trebuie să fie de 25 de ani, însă o pensionare poate avea loc și dacă ai o vechime între 20 și 25, dar existo o penalizare de 1% din baza de calcul pentru fiecare dintre anii lipsă. </p> <p>Apare și o nouă categorie de privilegiați. Procurorul general, șeful DIICOT și al DNA, președintele Curții Supreme și membrii aleși ai CSM vor beneficia de pensie specială după expirarea unui mandat întreg în funcție. Acest lucru însemnă că nu se ține cont de vechimea de 25 de ani în magistratură.  Cuantumul pensiei nu va putea depăși 100% din media veniturilor nete aferente bazei de calcul.</p> <p>Marea problemă este că în termen de șase luni de la intrarea în vigoare a legii, pensiile de serviciu ale magistraților ar urma să fie recalculate prin aplicarea noii formule de calcul. În 60 de zile de la intrarea în vigoare foștii magistrați trebuie să comunice fostului „angajator” care să fie cele 12 luni de care să se țină cont, în caz contrar fiind luate în considerare ultimele 12 luni înainte de pensionare. </p> <p>Pe de altă parte, în cazul pensionarilor sau viitoriilor pensionari ai personalului auxiliar de specialitate al instanțelor judecătorești și al parchetelor de pe lângă acestea condițiile sunt minim 25 de ani de vechime și împlinirea vârstei de 60 de ani, cum este și în prezent. În schimb, baza de calcul este 65% din media salariilor de bază brute lunare realizate, inclusiv sporurile cu caracter permanent, corespunzătoare ultimelor 12 luni de activitate anterioare lunii în care se depune cererea de pensionare. În forma aflată îm vigoare baza de calcul este de 65%. Deci, ar fi o scădere cu 15% a bazei de calcul.</p> <p>Contactat de „Adevărul”, fostul judecător CCR, Petre Lăzăroiu, susține că recomandările Băncii Mondiale și forma actuală a legii au numeroase hibe. „<i>Din start, <a href=\"https://adevarul.ro/politica/cronica-esec-anuntat-reforma-pensii-speciale-2231905.html\">recalcularea nu poți să o faci cu magistrații</a>, dacă se referă la pensii aflate în plată. Nu poți schimba nici la alte categorii, că sunt un drept câștigat, dar mai ales la magistrați nu poate fi făcut acest lucru. Ei sunt apărați constituțional. Sunt și niște decizii ale CCR prin care ni se spune că trebuie să fie o formă a pensiei de serviciul apropiată de salariu</i>” a precizat fostul judecător de la CCR.</p> <p>Referitor la varianta impozitării doar a unei părți din pensie, adică aceea care provine de la bugetul de stat, nu de la cel al asigurărilor sociale, Petre Lăzăroiu consideră că nici aceasta nu poate avea loc. „<i>Nu, asta e o prostie. Ori impozitezi totul, ori nu le mai impozitezi. Nu va trece niciodată</i>”, a completat fostul magistrat de la CCR. </p> <p>Lăzăroiu nu a văzut cu ochi buni nici varianta înghețării pensiilor, pentru că spune că nu ai cum și apar două posibile probleme. Una ar fi că trebuie ca politicienii să analizeze bine ce vor face cu viitorii pensionari care nu ar mai fi beneficiari ai pensiilor de serviciu, care nu ar mai exista, dacă acestea sunt păstrare la un anumit nivel doar pentru o categorie - cei deja ieșiți la pensie, în timp ce pentru ceilalți trebuie o reglementare clară. În al doilea rând, la magistrați nu poți să mergi pe varianta înghețării, pentru că nu ai cum să elimini pensia de serviciu a magistraților. </p> <p>De asemenea, scenariul eliminării a aproape toate pensiile speciale se lovește de probleme când ajungem la categoria magistraților. Celelalte categorii socio-profesionale ar putea rămâne fără aceste venituri, magistrații nu. </p> <p>Despre soluții, Lăzăroiu a precizat: „<i>Trebuie să încetăm cu excepțiile la excepții. Să primească doar cei cu vechime în acea profesie nu și profesiile asimilate. Stagul de cotizare să fie de 30 de ani, de 35 de ani. Vârsta minimă de pensionare să fie de 60 de ani. Să nu mai fie pensionarăi la 45 de ani, la 50 de ani. Am văzut la militari și polițiști pensionări la 45 de ani, la unii judecători și procurori la 50 de ani. Să înceteze cu asta</i>”, a subliniat fostul judecător de la CCR.</p> <p>O soluție avansată e impozitarea progresivă, dar nu o supraimpozitare, pentru a fi văzută decizia ca o măsură care duce spre eliminarea unui drept. „<i>Impozitezi progresiv. Te duci până unde îți permite grila. Trebuie calcule elementare. Am ajuns pe Marte, iar ei nu sunt în stare să fac niște calcule elementare, ca să vadă ce se poate și ce nu se poate. Trebuie să vină Banca Mondială și să dăm niște bani în plus</i>?”, a precizat Petre Lăzăroiu.</p>"},
{"text": "<p>Se năştea, în 1925, dirijorul Constantin Marin, fondator al Corului Naţional de Cameră Madrigal. În 1932 vedea lumina zilei actriţa americană Elisabeth Taylor, o stea a Hollywood-ului. În 1928 se năștea Ariel Sharon, fost premier israelian.</p> <p>Marin Constantin s-a născut în Urleta, județul Prahova, la 27 februarie 1925. Pasiunea pentru muzică i-a fost insuflată de mama lui, alături de care cânta în corul satului de la 6 ani. </p> <p>Cel care l-a îndrumat pe această cale a fost Ion Vicol, iar după admiterea la Conservator, la secția Dirijat Coral, a fost propus pentru bursă chiar de Mihail Jora. </p> <p>Un an mai târziu s-a înscris la Facultatea de Filosofie, absolvindu-le pe amândouă în 1949. Când încă era pe băncile facultății, a fondat Corul Universității din București, un prim pas către cariera strălucită ce îl aștepta.</p> <p> <a href=\"https://adevarul.ro/istoria-zilei/23-februarie-este-ziua-nationala-a-japoniei-2243665.html\">A fost director general</a> și dirijor al Ansamblului UTC din România timp de peste 20 de ani (1951-1974) și a debutat dirijând coruri de studenți și amatori, printre care se numără Corul Sindicatului Învățământ din București. Activitatea pedagogică și-a început-o din primii ani de studenție, fiind profesor la școala nr. 35 din București, iar din 1960 a fost conferențiar la catedra de dirijat coral a Conservatorului din București.  </p> <p>În anul 1958, studiul muzicii clasice corale l-a determinat să înființeze un ansamblu, luând naștere Corala \"Gheorghe Cucu\", sâmburele a ceea ce avea să devină, mai târziu, \"Madrigalul\". Maestrul mărturisea că deși a întâmpinat neîncredere în receptivitatea tineretului față de muzica corală, el nu s-a lăsat influențat. Astfel, a luat ființă unul dintre cele mai prestigioase ansambluri corale profesioniste din România, cu o carieră de înalt nivel internațional. Fondator, director și dirijor pe tot parcursul vieții al Corului Național de Cameră Madrigal, Marin Constantin a susținut peste 4000 de concerte alături de ansamblul său, primul fiind în data de 7 iulie 1963, la Brașov.</p> <p>Figură controversată în istoria Israelului, fostul premier Ariel Sharon este fie lăudat pentru politica pe care a desfăşurat-o în intersul ţării sale, fie blamat pentru deciziile care au afectat palestinienii. Dacă cei din jurul lui nu s-au ferit să spună ce au gândit despre politica şi faptele sale, vă oferim şi câteva declaraţii proprii ale lui Sharon, din cartea sa „Luptătorul: o autobiografie”, în legătură cu principale momente din viaţa sa.</p> <p>„Să stau alături de „Lijud” (partid al cărui lider a fost <a href=\"https://adevarul.ro/stiri-externe/in-lume/funeraliile-lui-ariel-sharon-vor-avea-loc-luni-la-1504292.html\" target=\"_blank\">Sharon</a> pentru doi ani, până când a demisionat – n.r.) înseamnă să pierd timpul în certuri politice decât să acţionez spre binele ţării.” (2005)</p> <p>„Până la sfârşitul anului 2005 nu va mai fi niciun evreu rămas în Fâşia Gaza.” (2004)</p> <p>Despre retragerea trupelor din Fâşia Gaza: „Va îmbunătăţi securitatea şi economia Israelului  şi vom detensiona relaţiile dintre israelieni şi palestinieni. Planul meu va crea un nou şi mai bun destin pentru Israel. Planul are potenţialul de a crea condiţiile în vederea reluării negocierilor dintre Israel şi palestinieni.” (Conferinţă de presă comună cu George W. Bush, la Casa Albă, 14 aprilie 2004)</p> <p>„Dacă dorim să ajungem la o pace adevarată, o pace reală, pentru generaţii, atunci va trebui să facem concesii dureroase. Nu în schimbul promisiunilor, ci în schimbul păcii.”  (2003)</p> <p>Sharon, născut în 1928, a murit la vârsta de 85 de ani, după ce s-a aflat în comă în urma unui atac cerebral suferit pe 4 ianuarie 2006. El a încetat din viață în 11 ianuarie 2014.</p> <p>Elizabeth Taylor s-a nascut la 27 februarie 1932, la Hampstead, lângă Londra. A primit de două ori Premiul Oscar şi a primit Premiul pentru întreaga carieră de la \"American Film Institute\". Actrița s-a stins din viață pe 23 martie 2011, la vârsta de 79 de ani.</p> <p>Elizabeth Rosemond Taylor s-a născut într-o familie de americani stabiliţi la Londra, la 27 februarie 1932. Familia ei s-a mutat în SUA, în 1942, când a jucat în primul ei film, la vârsta de 10 ani. Este vorba despre pelicula 'Lassie se întoarce', urmată de o lungă serie de succese cinematografice.</p> <p>În 1958, când avea 26 de ani, jucase deja in 28 de filme si fusese nominalizata de trei ori pentru Oscar. A fost cea mai răsfățată actriță de la Hollywood. Criticii spun că a fost și cea mai \"scumpă\". Numai pentru \"Cleopatra\" a primit, în 1962, peste un milion de dolari.</p> <p>Liz Taylor are 4 copii şi nouă nepoţi. A apărut pe coperta revistei People de 14 ori, fiind devansată doar de prinţesa Diana. A fost aleasă în 1995 printre cele mai sexy 100 de actriţe din istoria cinematografiei şi a fost aleasă a 11-a cea mai mare actriţă a tuturor timpurilor. O stradă din Iowa poartă numele ei.</p> <p>Elizabeth Taylor a jucat în peste 50 de filme şi a reuşit să câştige premii la aproape toate festivalurile de film. În 1960 a primit un premiu Oscar pentru filmul 'Butterfield 8', iar în 1966 un Oscar şi Premiul Academiei Britanice pentru 'Who's Afraid of Virginia Woolf?'. De asemenea, actriţa a câştiga premiul pentru cea mai bună actriţă la Festivalul Internaţional de la Berlin. A primit Premiul Academiei de Film pentru întrega carieră, în 1993.</p> <p>Actriţa a participat la numeroase acţiuni caritabile, pentru a strânge fonduri dedicate luptei împotriva maladiei SIDA, de la începutul anilor 1980, devenind o puternică forţă de mobilizare. În 1991, Taylor a pus bazele fundaţiei 'Elizabeth Taylor AIDS Foundation' (ETAF).</p> <p>La 27 februarie 1933 hitleriştii incendiau clădirea Reichstag-ului din Berlin, moment-cheie pentru preluarea puterii de către naziști în Germania.</p> <p>La 27 februarie 1936 s-a stins din viață fiziologul şi medicul rus Ivan Pavlov, căruia îi datorăm studiul efectului condiționării clasice, în experimentele pe care le-a făcut pe câini.</p> <p>La 27 februarie 1938 a fost promulgată noua Constituție a României, prin care se introducea dictatura regală a lui Carol al II–lea care marchează și sfârșitul regimului parlamentar. Coincidență sau nu, dar de câțiva ani și Traian Băsescu are ceva cu Constituția.</p> <p>Andreea Măcelaru Șofron este actriță de teatru și film, născută pe 27 februarie 1971 la Timișoara. A absolvit Universitatea Naționale de Teatru și Film în 1993 și tot în același an a avut primul rol în filmul Invisible: The Chronicles of Benjamin Knight.</p> <p>Fiică de actori, Andreea Măcelaru Şofron îşi dorea iniţial o carieră în domeniul limbilor străine. Dar destinul şi-a spus cuvântul şi astfel a ajuns tot în teatru, de care a prins mare drag, din primul an de studenţie.</p> <p>Copil crescut de bunici, ea a primit, aşa cum însăşi afirma, o educaţie de pension. „Am fost la pian, am fost la balet, am fost la germană, în corul de copii al Radiodifuziunii… Aveam un regim foarte strict […]” Astfel, pe lângă dezvoltarea aptitudinilor, ea s-a obişnuit de foarte devreme cu disciplina. </p> <p>După un debut în 1995, în cunoscutul Asfalt tango, al lui Nae Caranfil, a apărut în Amen, în regia lui Costa Gavras (2002) şi, mai apoi, în rolul Principesei Maria, din producţia lui Sergiu Nicolaescu, Carol I (2009). În televiziune a prezentat emisiuni de divertisment şi s-a făcut cunoscută în serialele Vocea inimii (2006)  şi Nimeni nu-i perfect (2008).  </p> <p>Chiar dacă a lansat clebrul hit Mysterious Girl în anul 1995 care l-a făcut celebru în întreaga lume, Peter Andre a rămas la fel de faimos și pentru fizicul său impresionant. Adorat de adolescentele din întreaga lume și invidiat în egală măsură de bărbați, Peter Andre a reușit să se impună în muzica pop internațională a anilor ’90, atât cu piesele sale, dar și cu look-ul impresionant.</p> <p>Peter Andre, născut ca Peter James Andrea, este un cântăreț, compozitor, prezentator de televiziune și om de afaceri englez. Este cunoscut pentru lansarea mai multor albume, printre care „A Whole New World”, „Revelation”, „Accelerate”, „The Long Road Back”, „Angels &amp; Demons” și „White Christmas”. </p> <p>După căsnicia eșuată cu Katie Price, din care au rezultat doi copii, Peter Andre a găsit din nou dragostea. Artistul este căsătorit cu Emily, de profesie medic, cu care a mai făcut încă doi copii.</p> <p>În 27 februarie 1991, George Bush, președinte american, anunță eliberarea Kuweitului în urma primului Război din Golf. Până să se trezească kuweitienii din fericire, au și primit nota de plată de la americani. Nu știau dacă să se bucure sau nu că aceștia cer doar petrol.</p> <p>La 15 iulie 1990, liderul irakian Saddam Hussein a avansat public alegaţia conform căreia statul vecin Kuweit accesează resurse de petrol din terenul petrolifer Rumaylah, aflat în zona de graniţă a celor două state. Într-o primă fază, s-au desfăşurat o serie de fricţiuni pe zona de graniţă între militari ai celor două state, pentru ca la 2 august 1990, armata irakiană a invadat Kuweitul cu obiectivul anexării acestui stat vecin. Pentru încălcarea suveranităţii naţionale a acestui stat, Consiliul de Securitate al Naţiunilor Unite a condamnat imediat, prin Rezoluţia 660, actul de agresiune, cerând, totodată, încetarea imediată a focului şi retragerea necondiţionată a forţelor militare ale Irakului în teritoriul propriu.</p> <p>Derularea ostilităţilor a determinat, la 26 februarie 1991, emiterea ordinului de către liderul irakian Sadam Hussein de retragere a trupelor irakiene. Avansul forţelor coaliţiei în zona de nord a Kuweitului a constituit o ultimă etapă a eliberării acestui stat şi a confruntării militare cu forţele irakiene.</p> <p>Boris Nemţov, care a fost împuşcat mortal la Moscova la vârsta de 55 de ani,  a fost o figură carismatică a politicii ruse, un reformator liberator care s-a remarcat în timpul lui Boris Elţîn şi care a devenit un critic înverşunat al preşedintelui Vladimir Putin.</p> <p>Politicianul rus Boris Nemţov, liderul opoziţiei ruse, asasinat în apropiere de Kremlin, cu o zi înainte de organizarea unui mare protest antiguvernamental la Moscova, era, de asemenea, cercetător în domeniul nuclear, un ecologist şi tatăl a patru copii. </p> <p>Nemţov a fondat numeroase mişcări de opoziţie după ce a părăsit Parlamentul rus în 2003 şi a fost copreşedintele Partidului Republican - Partidul Libertăţii Poporului din 2012. El a fost un critic vocal şi proeminent al lui Putin, denunţându-l pentru participarea Rusiei la criza din Ucraina, pentru deteriorarea situaţiei economice şi pentru corupţia care a înconjurat pregătirea Jocurilor Olimpice de la Soci din 2014. Totodată, Nemţov era un membru de seamă al mişcării liberale Solidarnost.</p> <p>Regizorul Nicolae Corjos, autorul celebrelor filme „Liceenii” şi „Declaraţie de dragoste”, a încetat din viaţă, la Bucureşti, la vârsta de 86 de ani, pe 27 februarie 2022.</p> <p>Cei care, liceeni, studenţi sau proaspăt absolvenţi fiind, au fost aduşi în lumina reflectoarelor la mijlocul anilor 80 de regizorul Nicolae Corjos - respectiv Oana Sârbu, Teodora Mareş, Ştefan Bănică, Mihai Constantin, Tudor Petruţ, Adrian Păduraru - i-au transmis recunoştinţa lor la aniversarea de 85 de ani.</p> <p>Nicolae Corjos s-a născut la Hotin (România, astăzi în Ucraina), pe 22 mai 1935 şi a absolvit Institutul de Artă Teatrală şi Cinematografică în 1956. De-a lungul bogatei sale activităţi artistice, polarizate de lumea filmului, a înfiinţat studioul de cinematografie al Conservatorului în anul 1966, activând ca profesor de artă cinematografică până în 1972.</p> <p>Timp de peste un deceniu, începând din 1981, a fost regizor de film documentar la Studioul „Alexandru Sahia\", perioadă în care a realizat 50 de filme documentare, printre care Mănăstirea Văcăreşti (1989), Sergiu Celibidache (1991), Concursul Internaţional „George Enescu\" (1992) etc. şi a fost membru al Consiliului Naţional al Audiovizualului între 1995 şi 2001. Nicolae Corjos a devenit doctor în muzică în 2000 cu teza „Arta muzicii - componentă şi aureolă a audiovizualului\" şi a fost profesor universitar la Universitatea „Hyperion\" din 1990 până în 2009.</p> <p>Filmografia lui Nicolae Corjos cuprinde lung metrajele \"Ora zero\" (1979), \"Alo, aterizează străbunica!...\" (1981), \"Pădurea nebună\" (1982), \"Declaraţie de dragoste\" (1985), \"Liceenii\" (1986), \"Extemporal la dirigenţie\" (1988), \"Un studio în căutarea unei vedete\" (1988), \"Liceenii Rock'n'Roll\" (1991).</p> <p>Filmele \"Declaraţie de dragoste\" şi \"Liceenii\" au devenit un fenomen cinematografic al anilor '80 şi s-au bucurat de o popularitate extraordinară în deceniile ce au urmat. Televiziunile din România au difuzat aceste filme de zeci de ori, generaţii de cinefili revăzându-le cu plăcere în perioade succesive, ca pe un document artistic al emoţiilor şi relaţiilor sociale specifice vârstei adolescenţei, aşa cum arătau ele în anii '80, în România, şi aşa cum au rămas şi vor rămâne ele în profunzime în continuare, indiferent de probele la care sunt ele supuse de istoria recentă.</p>"},
{"text": "<p>La un an de la începutul războiului din Ucraina se observă, fără dubii, faptul că Rusia a greșit strategia din punct de vedere militar, economic și diplomatic și, în consecință, a suferit și suferă pierderi mult mai mari decât câștigurile teritoriale temporare.</p> <p><a href=\"https://adevarul.ro/stiri-locale/cluj-napoca/previziuni-sumbre-despre-razboiul-ruso-ucrainean-2231933.html\">Valentin Naumescu</a>, profesor de\nRelații Internaționale la Facultatea de Studii Europene, Universitatea „Babeș-Bolyai“ din\nCluj-Napoca, și președintele ICDE (Inițiativa pentru Cultură Democratică\nEuropeană), un think-tank al cărui scop este promovarea prin dezbateri,\nproiecte și acțiuni cultura democratică și valorile fundamentale ale Uniunii\nEuropene, face pentru „Weekend Adevărul“ un bilanț al războiului din\nUcraina, la un an de la începutul conflictului. Profesorul\nface o analiză interesantă a reacției Occidentului și a politicii pacifiste a\nputerilor europene față de Germania lui Hitler și de Rusia lui Putin.\nAnalistul de politică internațională vorbește și despre prioritățile de\nsecuritate ale României în contextul noii situații geopolitice extrem de\ncomplicate în care am intrat odată cu începerea războiului din Ucraina. </p> <p>Este important de precizat că\nacest interviu a fost realizat pe 16 februarie, cu opt zile înainte de\nîmplinirea unui an de la începutul invaziei. Până pe 24 februarie vor mai fi\navut loc evenimente precum Conferința\nde Securitate de la München, la summitul din Polonia (20-22 februarie), vizita\npreședintelui Biden în Europa Centrală,\ndiscursul anual al președintelui Putin (21\nfebruarie) care nu au putut fi dezbătute în interviu.</p> <p><b>„Weekend\nAdevărul“: Un an de la începerea războiului este un prilej bun să facem\nbilanțul invadării Ucrainei de către Rusia. În acest context, spuneți-ne, vă\nrog, o cifră legată de bilanțul acestui an de război care vi se pare cea mai\nrelevantă și de ce? <i>   </i></b></p> <p><b>Valentin\nNaumescu:</b> De departe, lucrul cel mai dureros, mai tragic mi se\npare numărul uriaș de victime din ambele tabere combatante, sunt sute de mii de\nmorți și un număr uriaș de răniți. Aici deplângem victimele agresiunii rusești\nîn Ucraina, dar omenește vorbind, vedem că Putin a împins Rusia într-o aventură\nextrem de păguboasă, de costisitoare ca număr de victime, sigur și ca resurse\neconomice. Sunt diverse cifre, între 100.000 și 200.000 de morți. La acestea se\nadaugă orașe pustiite, infrastructură ruinată, familii\ndistruse. Este\no tragedie în desfășurare. </p> <p><b>Războiul a\navut și efecte economice importante. Putin intenționa să folosească resursele\nRusiei ca o armă în războiul din Ucraina. </b><b>Cum\nevaluați impactul economic al războiului? \n</b></p> <p>Sunt multe\ngreșite ale Rusiei, multe socoteli care s-au dovedit a fi eronate și multe\nevaluări care au fost greșite sau naive. Toate acestea au însemnat și înseamnă\ncosturi enorme pentru Rusia, pierderi militare în primul rând și pierderi\neconomice. Să le luăm pe rând. Rusia și-a imaginat că Ucraina nu va\nrezista din punct de vedere militar și că în câteva zile va putea cuceri Kievul\nși va putea schimba regimul politic democratic cu un regim pro-rus. Nu\ns-a întâmplat așa, iar Rusia suferă pierderi militare enorme, industria de\narmament este aproape epuizată și este lipsită de sprijin tehnologic\noccidental, de aceea și multe tipuri de arme nu se mai pot fabrica sau\nse fabrică foarte greu. Rusia a pierdut, din acest punct de vedere, accesul la\ntehnologii avansate. Faptul că Rusia a trecut la economia de război, în cadrul\ncăreia resursele țării sunt mobilizate pentru a ajuta efortul militar al țării,\nînseamnă că un timp, nu știm exact cât, Rusia va mai putea rezista, baricadată,\nsub forma acestei mașinării de război, care transferă toate resursele pentru\narmată și pentru front. Acest tip de economie de război nu poate dura la\nnesfârșit. Cine spune că sancțiunile economice occidentale nu au efect asupra\nRusiei se înșală. Se va vedea la un moment dat\ncât de puternice sunt, cât de mult a erodat la bază economia rusească. Este ca\nun gigant a cărui temelie este roasă încet-încet, chiar dacă gigantul pare că\nstă în continuare în picioare, de fapt, are o bază de susținere din ce în ce\nmai mică, iar atunci când se va prăbuși, acest lucru se va întâmpla brusc. Nu\nștim când se va întâmpla acest lucru, dar este clar că sancțiunile lucrează,\nîncet, profund, dar lucrează și lucrează ireversibil pentru economia rusă și\npentru regimul Putin. Costurile sunt din ce în ce mai mari pentru Rusia,\neste din ce în ce mai încovoiată de costuri, de sancțiuni, de pagubele pe care\nle-a suferit. Câștigurile teritoriale, așa temporare cum sunt și limitate\noricum, mult mai mici decât cele estimate înainte de război, sunt mult mai\npuțin importante decât pierderile. Ele nu pot aduce nici pe departe beneficii\ncare să compenseze pierderile uriașe ale Rusiei. De aceea, bilanțul Rusiei în\nacest prim an de război nu poate fi decât unul profund negativ, dramatic aș\nspune. </p> <p><b>De asemenea,\nPutin a luat în calcul și o criză energetică în Occident, de care ar fi urmat\nsă profite...</b></p> <p>Într-adevăr, criza energetică nu s-a\nprodus. A trecut jumătatea lunii februarie și putem spune că, în mare parte, Europa a trecut cu bine\npeste sezonul rece fără nicio criză energetică. Nu au fost\nîntreruperi de energie, nu au fost discontinuități la aprovizionarea cu gaz,\ndepozitele de gaz ale Europei au fost pline încă din toamnă. Ba mai mult,\nsuntem în situația, probabil uluitoare pentru strategii lui Putin, în care\nprețul hidrocarburilor să fie astăzi mai mic decât la începutul invaziei. Și la\ngaz, și la petrol prețurile sunt în scădere și sunt sub nivelul celor din 24\nfebruarie anul trecut. Nici dimensiunea energetică a atacului rusesc nu a\nfuncționat asupra Europei și lumii occidentale. În schimb, Rusia și-a diminuat\nfoarte mult exporturile de hidrocarburi în Europa, ceea ce a însemnat o\ndiminuare a veniturilor țării, care afectează mașinăria de război rusească și, bineînțeles,\neconomia de ansamblu a Rusiei.</p> <p><b>Cum au fost\nestimările Rusiei din punct de vedere diplomatic? </b><b>A reușit să lege Putin o\nalianță strategică cu China?</b></p> <p>Eu am spus de la începutul\nrăzboiului că sprijinul Chinei pentru Rusia nu va fi nici pe departe la\nînălțimea așteptărilor liderilor ruși, care credeau că regimul de la Beijing se\nva angaja cu toate forțele în susținerea acestui aliat aventuros pe care-l are\nla Moscova. Nu s-a întâmplat așa. Sigur, declarativ există un sprijin politic\nal Chinei pentru Rusia, dar trebuie să fim atenți la nuanțe, și mă refer, de\nexemplu, la faptul că regimul de la Beijing nu a recunoscut anexările\nteritoriale pe care Rusia susține că le-a făcut în septembrie. Deci nici măcar\ndin punct de vedere politic,\nsprijinul nu este complet. China susține în continuare principiul suveranității\nși integrității teritoriale a Ucrainei. Există, într-adevăr, o dimensiune\ndiscursivă anti-occidentală\nși anti-americană a Chinei care cere să se țină cont de interesele și de\nașa-zisele preocupări de securitate\nale Rusiei în Europa. Pe dimensiunea militară, nici măcar atât, nu există\nnicio formă dovedită până acum de sprijin militar din partea Chinei. </p> <p><b>De ce China\nnu susține mai mult Rusia?</b></p> <p>În acest\nmoment, China nu dorește să-și rupă definitiv relațiile cu Europa. Pentru\nChina, relațiile economice și comerciale cu Europa sunt foarte importante pe\ntermen mediu și lung. China nu sacrifică relațiile cu Europa pentru a susține\naventura lui Putin în Ucraina. În ceea ce privește anexarea Taiwanului, China\nare mult mai multă răbdare strategică. Nu există indicii în acest moment că ar\nexista pericolul unei amenințări militare iminente a Chinei în zona Taiwanului.\nAsta nu înseamnă că Beijingul nu păstrează în continuare acest obiectiv strategic\nfundamental de a îngloba Taiwanul. Probabil nu este momentul acum.\nChina a făcut evaluările strategice și nu va da semnalul de acțiune\nmilitară în viitorul foarte apropiat.  </p> <p><b>La începutul războiului s-a vorbit\nmult despre asemănarea dintre acțiunea Rusiei în Ucraina și primele acțiuni\nmilitare ale lui Hitler care au precedat cel de-Al Doilea Război Mondial. </b><b>Acum,\nla un an de la începutul războiului, credeți că stă în picioare o comparație\nîntre ce a făcut atunci Germania nazistă și ce face acum Rusia în Ucraina?\nFoarte mulți istorici susțin că, atunci, „politica de împăciuire“ dusă de\nmarile puteri în privința Germaniei a fost o greșeală majoră. Din ce vedem până\nacum în Ucraina, credeți că Occidentul a învățat din greșelile de atunci cu\nprivire la „politica de împăciuire“? </b></p> <p>Din păcate, există aceste\nasemănări între invazia Rusiei în Ucraina și invazia nazistă asupra Europei.\nÎntr-adevăr, invazia condusă de Hitler a fost precedată de ezitări politico-diplomatice,\nde naivități ale democrațiilor liberale occidentale și de iluzia că pot calma\napetitul expansiv al dictatorului prin concesii teritoriale sau prin mimarea\nunor măsuri de sancționare atunci când era cazul și Germania devenise stat agresor. Situația\neste similară acum, agresiunile Rusiei nu au început în 2022. Faptul că această\ninvazie a Rusiei în Ucraina este la scară totală este un <i>full scale invasion</i>\n(n.r. – invazie la scară totală) este explicat, din păcate, și\nprin ani buni de lipsă de reacție a Occidentului la semnalele expansioniste ale\nlui Putin – să ne amintim de invazia din Georgia, din 2008, de\nanexarea Crimeei, martie 2014, de primul război din Donbass,\ncel din septembrie 2014 - februarie 2015, ca să nu mai vorbim despre intervenția brutală din\nSiria, din 2015-2016. Iată, cel puțin patru situații de agresiune, de invazii, de furturi\nteritoriale, de intervenții militare brutale, criminale, care nu au fost\nsancționate adecvat de către puterile occidentale, pentru că de fiecare dată\ns-a crezut că este altceva, că este o acțiune limitată. Pare că au fost mai multe testări\ntreptate și crearea unei anumite obișnuințe a democrațiilor occidentale cu un\nanumit tip de a face politică al Rusiei, care la un moment-dat ajunsese să fie\nconsiderat aproape normal, să zicem așa. </p> <p><b>Așadar, lipsa\nde reacție a Vestului l-a „încurajat</b><b>“ pe Putin s</b><b>ă avanseze\ncătre Ucraina...</b></p> <p>Se pare că\nOccidentul a dat semne reale de trezire în momentul în care amenințările la\nadresa Ucrainei s-au transformat într-o invazie militară totală, convențională,\ndinspre trei direcții, nord, vest, sud. Abia atunci când occidentalii au văzut\nșenilele tancurilor rusești intrând pe teritoriul ucrainean au putut realiza că\nRusia a declanșat un război împotriva Europei și a Occidentului. Repet, nu l-a\ndeclanșat acum un an, ci acum mulți ani. Ceea ce vedem acum este doar\nintensificarea acestui război și consecința faptului că regimul Putin a devenit\ndin ce în ce mai îndrăzneț, convins fiind că Occidentul nu va putea reacționa\nși nici SUA, nici europenii nu se vor opune. De aceea a fost convins că va\nsupune Ucraina fără nicio ripostă, nici din partea Ucrainei, nici din partea\nOccidentului ca sprijin militar. Probabil se aștepta că vor fi câteva\ndeclarații de condamnare, câteva sancțiuni simbolice, dar cu siguranță nu se\naștepta nici la o replică atât de curajoasă și performantă a armatei ucrainene, precum\nnici la un sprijin politic, financiar și militar atât de substanțial și atât de\nprelungit, iată, pe durata unui an întreg. Putin a fost convins că vor\nexista sciziuni între puterile occidentale. Spre uriașa surpriză a Moscovei,\nOccidentul a rămas unit și solidar în susținerea răspunsului viguros pe care\nUcraina îl dă Rusiei în acest război. </p> <p><b>Se poate spune\ncă, la fel ca în cel de-</b><b>A</b><b>l </b><b>D</b><b>oilea </b><b>R</b><b>ăzboi </b><b>M</b><b>ondial, SUA a</b><b>u</b><b> salvat\nEuropa, în condițiile unei reacții inițiale destul de rezervate a statelor din\nUE</b><b>?</b><b> </b><b>M</b><b>ă\nrefer aici mai ales la Franța și la Germania</b><b>.</b></p> <p>Sigur că și\naceastă comparație se poate face. Și de data aceasta se poate spune că\ndemocrațiile de limbă engleză, SUA și Marea Britanie, au fost cele care au dat\nun ton ferm, responsabil atitudinii lumii occidentale. Acestea s-au angajat de\nla început și foarte clar în susținerea Ucrainei, cu obiectiv foarte clar, pe\ncare la început Franța și Germania nici nu îndrăzneau să-l pronunțe, respectiv\nvictoria Ucrainei și înfrângerea clară a Rusiei. Mult mai târziu,\nîn decursul anului trecut, au început și Parisul și Berlinul să vadă\nevidențele, anume faptul că Ucraina rezistă, luptă admirabil, că nu cedează și\ncă are șanse reale să câștige militar dacă este ajutată în mod\ncorespunzător. Într-adevăr, această atitudine nu a fost prezentă de la început.\n</p> <p><b>Care au fost\nprimele reacții ale Occidentului la începutul războiului?</b></p> <p>Avem mărturiile publicate ale\nfostului premier britanic Boris Johnson, care a spus că în primele ore ale\ninvaziei, cancelarul german, Olaf Scholz, era atât de speriat de ceea ce se\nîntâmpla în Ucraina, încât le spunea explicit partenerilor occidentali că el\ncrede că cea mai bună soluție ar fi ca Ucraina să capituleze, cu cât mai repede,\ncu atât mai bine, pentru a pune capăt războiului în Europa cât mai repede. Abia\ndupă ce s-a văzut că situația nu este chiar așa de triumfalistă cum încerca\nRusia s-o prezinte, au început și democrațiile vest-europene să creadă că Ucraina\nmerită susținută. Treptat,\nașa cum vedem, există sprijin militar și din partea statelor europene și nu\nputem contrazice această realitate. Mai mult, din punct de vedere economic,\nputem spune că Germania este unul dintre contributorii foarte importanți la\najutorarea Ucrainei. Chiar dacă circulă acest clișeu conform căruia Germania nu\na făcut nimic, probabil el se referă la anumite ezitări de a acorda ajutor\nmilitar propriu-zis, pentru că Germania nu făcuse asta niciodată în istoria sa\npostbelică. Din punct de vedere economic, Germania este statul european care a\najutat cel mai mult Ucraina. </p> <p><b>De ce a ezitat așa de mult Germania\ncu ajutorul militar?</b></p> <p>Este o\nchestiune de tradiție politică a Berlinului să nu se implice în conflicte\nmilitare și să nu trimită ajutor armat. După faimosul discurs din 26 februarie\n2022, al cancelarului Scholz, Germania a semnalizat în direcția unor schimbări\nmajore de atitudine politică în relația cu Rusia. Față de anii premierilor\nGerhard Schröder și Angela Merkel, care au asigurat, după Războiul Rece,\n30 de ani de relații bune și foarte bune cu Rusia, trebuie să admitem că\npolitica de astăzi a Germaniei este una de susținere clară a Ucrainei și de\nsancționare a Rusiei. Germania plătește un cost foarte important prin\ncompaniile sale care făceau comerț pe piața rusească și să nu uităm că era una\ndintre economiile europene importante dependente de hidrocarburile rusești.\nGermania a făcut un foarte mare efort pentru a se elibera, treptat, de această\ndependență. Trebuie recunoscută și această parte importantă a ajutorului\neconomic, chiar dacă cel militar a fost destul de modest. Cele 14 tancuri\nLeopard 2 promise de Germania, care ar trebui să ajungă în această primăvară în\nUcraina, ar fi un ajutor militar important. </p> <p><b>„Weekend\nAdevărul“: Oricare dintre scenariile cu privire la finalul războiului s-ar\nîntâmpla, România va rămâne la granița unui conflict foarte complicat. </b><b>Având în vedere\nproximitatea cu adevărat a unui „butoi cu pulbere“, spuneți-ne, vă rog, care\ncredeți că sunt prioritățile pe care România ar trebui să și le stabilească în\nceea ce privește politica externă și de apărare?  </b></p> <p><b>Valentin\nNaumescu:</b> Este mai clar ca oricând că securitatea Europei\ndepinde de prezența militară americană. Ca atare, aici s-au\nfăcut progrese, trebuie să recunoaștem. Este cert că a crescut și va crește în\ncontinuare prezența militară americană în România. Această prezență militară\ntrebuie să crească. SUA au rămas principalul furnizor de garanții de securitate\nîn Europa și în regiunea noastră atât de sensibilă, așa cum bine ați observat.\nNATO a redevenit esențială pentru garanțiile de securitate ale României în fața\noricăror altor tentative ale Uniunii Europene de a intra pe teritoriul\npoliticilor de apărare și de securitate. Pentru noi, NATO și parteneriatul strategic cu SUA rămân fundamentale. Mai\ndeparte, trebuie să consolidăm relațiile bilaterale cu Marile Puteri, pentru că\nvedem cât de important este ca în situațiile critice să te poți baza pe\nparteneri și pe relația bilaterală. Noi am mizat multă vrem numai pe\nbeneficiile și pe succesele care ne vin dintr-un cadru multilateral, fie că\nvorbim de NATO sau de Uniunea Europeană. Am crezut că\ne suficient să fim acolo înăuntru și ne duce valul spre succese, spre\ndezvoltare, spre securitate. Nu este așa. Relațiile bilaterale rămân\nfundamentale în politica lumii și în diplomația internațională.\nTrebuie, așa cum cultivăm relația cu SUA, trebuie să facem la fel în relația cu\nGermania, cu Franța, cu Marea Britanie.</p> <p><b>Cât de\nimportante sunt relațiile regionale, mai ales cele cu Ucraina?</b></p> <p>În ecuația geopolitică a Europei\navem actorii regionali care vor deveni extrem de importanți, precum Polonia și\nUcraina, și este esențial să avem relații bune cu ei. Pentru că suntem la un an\nde la începutul acestei invazii, trebuie să spunem, România nu a avut o relație\nfoarte bună cu Ucraina, ci o relație mai degrabă rece înainte de război. Acum,\nrelația s-a îmbunătățit considerabil. După acest război, indiferent\nde teritoriul ce-l va avea atunci, mai mare sau mai mic, e cert că Ucraina va\nfi un stat cu adevărat independent de Rusia, va fi un actor regional cu o\nputere semnificativă, cu peste 40 de milioane de locuitori, cu o armată puternică\nși înzestrată cu armament occidental. De asemenea, va avea o piață economică\nfoarte atractivă pentru investițiile occidentale. Eu estimez că va exista un\nboom al investițiilor de reconstruire post-război, ce va dura cel puțin 10-20 de ani. Va fi foarte bine\nca România să facă parte din acest efort de reconstrucție a Ucrainei și să-și\nfructifice poziția de vecin și de stat riveran la Marea Neagră. De asemenea,\ncred că este o inițiativă foarte bună trilaterala România-Republica Moldova-Ucraina pusă în\naplicare anul trecut. </p> <p><b>Cum vedeți\ndecizia Republicii Moldova de a păstra neutralitatea? </b></p> <p>În ceea ce privește securitatea\nRepublicii <a href=\"https://adevarul.ro/blogurile-adevarul/republica-moldova-de-la-declansarea-operatiunii-2244450.html\">Moldova</a>, sugestia mea este ca la Chișinău să aibă loc o clarificare\nși o reflecție strategică în ceea ce privește chestiunea neutralității, care\neste înscrisă în Constituție. Acum există un nou guvern și suntem bucuroși că\ndin acesta fac parte doi membri ai think tank-ului nostru ICDE, din cadrul UBB,\neste vorba despre prim-ministrul Dorin Recean și despre ministrul de Externe,\nNicu Popescu. Sunt convins că Guvernul Moldovei va declanșa, la un\nmoment dat, reflecția internă cu privire la păstrarea sau\ndepășirea acestui principiu, care mie mi se pare inutil și ineficient. S-a\nvăzut că statele neutre sunt cele mai vulnerabile. Dacă ne uităm la Ucraina,\nvedem că a pierdut Crimeea în 2014, fiind neutră, chiar și\navând și un președinte pro-rus. Faptul că ești neutru nu înseamnă\ncă ești ferit de tendințele expansioniste ale Rusiei. La fel,\nGeorgia, Belarus sau Transnistria. Cred că adevărata soluționare a problemei de\nsecuritate a Republicii Moldova este aderarea la o alianță politico-militară\ncredibilă care să fie capabilă să furnizeze garanții de securitate, precum\nNATO. În\nrest, este un potențial uriaș de creștere a\ncolaborării bilaterale economice, comerciale, de infrastructură, de transport,\nculturală, academică și așa mai departe între România și Republica Moldova și\neu sunt convins că această colaborare se va amplifica în perioada următoare și\nmai ales\ndupă război. </p> <p><b>O criză aduce\ncu sine, pe lângă probleme foarte mari, și anumite oportunități. În acest\ncontext, cum credeți că au gestionat autoritățile din România situația din\nUcraina? </b><b>Cel puțin partea de aderare la Schengen nu a fost\nrezolvată. Sunt și alte aspecte unde România a punctat sau putea puncta în\npolitica externă?</b></p> <p>Este destul\nde nepotrivit să căutăm avantaje pentru România în tragedia ucraineană. Aderarea\nla Schengen este un eșec, cel puțin unul de etapă al României. Inclusiv optimismul în ceea ce\nprivește aderarea în acest an s-a mai temperat recent. Se pare că interesul de\na repune tema pe agenda Consiliului JAI a mai scăzut și nu se va întâmpla curând, de vreme ce Austria a\nreușit să impună tema migrației ilegale pe agenda UE și se așteaptă întâi să se\nia măsuri concrete de stăvilire a acesteia,\nde securizare a frontierelor externe ale UE și apoi, ulterior, se va discuta\ndespre lărgirea spațiului Schengen. </p> <p><b>R</b><b>epunerea în discuție la\nnivelul UE a aderării României la Sc</b><b>h</b><b>engen</b><b> a</b><b> fost legată de războiul\ndin Ucraina? </b></p> <p>Nu cred că e legată de războiul din\nUcraina. Eu cred că acel val de optimism al oficialilor români\nde anul trecut s-a datorat unor declarații încurajatoare făcute de la Berlin și\nde la Paris. În momentul în care Scholz a declarat că va susține aderarea\nRomâniei la Schengen, oficialii români au crezut că problema e rezolvată. Eu aș\nconsidera-o clar ca pe o formă de superficialitate politico-diplomatică a Bucureștiului,\ncare, crezând că dacă a obținut formal\nsprijinul Germaniei și Franței, celelalte state se vor alinia, iar aderarea va\nveni de la sine. Nu au cercetat cu atenție în toate relațiile bilaterale, nu au\npus întrebările în timp util și s-au trezit că mizau pe poziții ce nu au fost\nexprimate clar de toate capitalele europene. </p> <p><b>Care credeți\ncă este motivul acestei atitudini din partea politicienilor români?</b></p> <p>Motivul stă în superficialitatea\nși dorința politicianistă de a anunța cu surle și trâmbițe un succes al\nactualei conduceri a României. Dacă diplomația românească nu ar fi fluturat\naceastă temă în spațiul public, din vara anului trecut, crezând că va fi o\noperațiune reușită, nimeni nu ar fi vorbit în România de tema Schengen. Să nu\nuităm că noi suntem respinși din martie 2011, de când s-a considerat, oficial,\nde către Comisia Europeană, că România nu îndeplinește condițiile tehnice de aderare. În\nultimii zece ani nu a mai vorbit nimeni despre aderarea la Schengen,\nnu era o prioritate. Oficialii români au transformat-o într-o prioritate\nfiind convinși că vor înregistra un succes pentru că Germania și\nFranța le-au promis sprijin. A fost un reflex de stat mic și servil. Și-au imaginat\ncă dacă România ar acționa așa în raport cu Germania și Franța, și alții vor\nface la fel, adică dacă au spus Germania și Franța, automat se va obține\nconsensul la nivelul UE. Nu este așa. Și Austria, și Olanda și-au menținut\nvoturile împotrivă. Este incredibil și inacceptabil că la nivel\npolitico-diplomatic Bucureștiul nu a reușit să prevadă un eșec de asemenea\nproporții.</p> <p>Valentin Naumescu este profesor de Relații Internaționale la Facultatea de Studii Europene, Universitatea Babeș-Bolyai Cluj-Napoca. El este președintele Inițiativei pentru Cultură Democratică Europeană (ICDE), un „think tank” al cărui scop este promovarea prin dezbateri, proiecte și acțiuni cultura democratică și valorile fundamentale ale Uniunii Europene. Premierul Moldovei, Dorin Recean și ministrul de Externe Nicu Popescu fac parte din ICDE. </p> <p>Naumescu a activat în cadrul Ministerul Afacerilor Externe (ianuarie 2005 – octombrie 2012) având mai multe funcții: consul general la Toronto, consilier diplomatic la Direcţia Diplomaţie Publică și secretar de stat pentru diplomaţie publică;</p> <p>Naumescu a fost membru al Consiliului de Conducere al ICR, reprezentând Ministerul Afacerilor Externe (ianuarie 2005 – iunie 2007) și a condus departamentele de relații internaționale și de resurse umane în cadrul Ministerului Educaţiei Naţionale (decembrie 1997 – decembrie 1998).  </p>"}
]